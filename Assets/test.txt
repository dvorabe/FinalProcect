בראשית	בראשית א	א	בראשית ברא אלהים את השמים ואת הארץ	
בראשית	בראשית א	ב	והארץ היתה תהו ובהו וחשך על פני תהום ורוח אלהים מרחפת על פני המים	
בראשית	בראשית א	ג	ויאמר אלהים יהי אור ויהי אור	
בראשית	בראשית א	ד	וירא אלהים את האור כי טוב ויבדל אלהים בין האור ובין החשך	
בראשית	בראשית א	ה	ויקרא אלהים לאור יום ולחשך קרא לילה ויהי ערב ויהי בקר יום אחד	
בראשית	בראשית א	ו	ויאמר אלהים יהי רקיע בתוך המים ויהי מבדיל בין מים למים	
בראשית	בראשית א	ז	ויעש אלהים את הרקיע ויבדל בין המים אשר מתחת לרקיע ובין המים אשר מעל לרקיע ויהי כן	
בראשית	בראשית א	ח	ויקרא אלהים לרקיע שמים ויהי ערב ויהי בקר יום שני	
בראשית	בראשית א	ט	ויאמר אלהים יקוו המים מתחת השמים אל מקום אחד ותראה היבשה ויהי כן	
בראשית	בראשית א	י	ויקרא אלהים ליבשה ארץ ולמקוה המים קרא ימים וירא אלהים כי טוב	
בראשית	בראשית א	יא	ויאמר אלהים תדשא הארץ דשא עשב מזריע זרע עץ פרי עשה פרי למינו אשר זרעו בו על הארץ ויהי כן	
בראשית	בראשית א	יב	ותוצא הארץ דשא עשב מזריע זרע למינהו ועץ עשה פרי אשר זרעו בו למינהו וירא אלהים כי טוב	
בראשית	בראשית א	יג	ויהי ערב ויהי בקר יום שלישי	
בראשית	בראשית א	יד	ויאמר אלהים יהי מארת ברקיע השמים להבדיל בין היום ובין הלילה והיו לאתת ולמועדים ולימים ושנים	
בראשית	בראשית א	טו	והיו למאורת ברקיע השמים להאיר על הארץ ויהי כן	
בראשית	בראשית א	טז	ויעש אלהים את שני המארת הגדלים את המאור הגדל לממשלת היום ואת המאור הקטן לממשלת הלילה ואת הכוכבים	
בראשית	בראשית א	יז	ויתן אתם אלהים ברקיע השמים להאיר על הארץ	
בראשית	בראשית א	יח	ולמשל ביום ובלילה ולהבדיל בין האור ובין החשך וירא אלהים כי טוב	
בראשית	בראשית א	יט	ויהי ערב ויהי בקר יום רביעי	
בראשית	בראשית א	כ	ויאמר אלהים ישרצו המים שרץ נפש חיה ועוף יעופף על הארץ על פני רקיע השמים	
בראשית	בראשית א	כא	ויברא אלהים את התנינם הגדלים ואת כל נפש החיה הרמשת אשר שרצו המים למינהם ואת כל עוף כנף למינהו וירא אלהים כי טוב	
בראשית	בראשית א	כב	ויברך אתם אלהים לאמר פרו ורבו ומלאו את המים בימים והעוף ירב בארץ	
בראשית	בראשית א	כג	ויהי ערב ויהי בקר יום חמישי	
בראשית	בראשית א	כד	ויאמר אלהים תוצא הארץ נפש חיה למינה בהמה ורמש וחיתו ארץ למינה ויהי כן	
בראשית	בראשית א	כה	ויעש אלהים את חית הארץ למינה ואת הבהמה למינה ואת כל רמש האדמה למינהו וירא אלהים כי טוב	
בראשית	בראשית א	כו	ויאמר אלהים נעשה אדם בצלמנו כדמותנו וירדו בדגת הים ובעוף השמים ובבהמה ובכל הארץ ובכל הרמש הרמש על הארץ	
בראשית	בראשית א	כז	ויברא אלהים את האדם בצלמו בצלם אלהים ברא אתו זכר ונקבה ברא אתם	
בראשית	בראשית א	כח	ויברך אתם אלהים ויאמר להם אלהים פרו ורבו ומלאו את הארץ וכבשה ורדו בדגת הים ובעוף השמים ובכל חיה הרמשת על הארץ	
בראשית	בראשית א	כט	ויאמר אלהים הנה נתתי לכם את כל עשב זרע זרע אשר על פני כל הארץ ואת כל העץ אשר בו פרי עץ זרע זרע לכם יהיה לאכלה	
בראשית	בראשית א	ל	ולכל חית הארץ ולכל עוף השמים ולכל רומש על הארץ אשר בו נפש חיה את כל ירק עשב לאכלה ויהי כן	
בראשית	בראשית א	לא	וירא אלהים את כל אשר עשה והנה טוב מאד ויהי ערב ויהי בקר יום הששי	
בראשית	בראשית ב	א	ויכלו השמים והארץ וכל צבאם	
בראשית	בראשית ב	ב	ויכל אלהים ביום השביעי מלאכתו אשר עשה וישבת ביום השביעי מכל מלאכתו אשר עשה	
בראשית	בראשית ב	ג	ויברך אלהים את יום השביעי ויקדש אתו כי בו שבת מכל מלאכתו אשר ברא אלהים לעשות	
בראשית	בראשית ב	ד	אלה תולדות השמים והארץ בהבראם ביום עשות יהוה אלהים ארץ ושמים	
בראשית	בראשית ב	ה	וכל שיח השדה טרם יהיה בארץ וכל עשב השדה טרם יצמח כי לא המטיר יהוה אלהים על הארץ ואדם אין לעבד את האדמה	
בראשית	בראשית ב	ו	ואד יעלה מן הארץ והשקה את כל פני האדמה	
בראשית	בראשית ב	ז	וייצר יהוה אלהים את האדם עפר מן האדמה ויפח באפיו נשמת חיים ויהי האדם לנפש חיה	
בראשית	בראשית ב	ח	ויטע יהוה אלהים גן בעדן מקדם וישם שם את האדם אשר יצר	
בראשית	בראשית ב	ט	ויצמח יהוה אלהים מן האדמה כל עץ נחמד למראה וטוב למאכל ועץ החיים בתוך הגן ועץ הדעת טוב ורע	
בראשית	בראשית ב	י	ונהר יצא מעדן להשקות את הגן ומשם יפרד והיה לארבעה ראשים	
בראשית	בראשית ב	יא	שם האחד פישון הוא הסבב את כל ארץ החוילה אשר שם הזהב	
בראשית	בראשית ב	יב	וזהב הארץ ההוא טוב שם הבדלח ואבן השהם	
בראשית	בראשית ב	יג	ושם הנהר השני גיחון הוא הסובב את כל ארץ כוש	
בראשית	בראשית ב	יד	ושם הנהר השלישי חדקל הוא ההלך קדמת אשור והנהר הרביעי הוא פרת	
בראשית	בראשית ב	טו	ויקח יהוה אלהים את האדם וינחהו בגן עדן לעבדה ולשמרה	
בראשית	בראשית ב	טז	ויצו יהוה אלהים על האדם לאמר מכל עץ הגן אכל תאכל	
בראשית	בראשית ב	יז	ומעץ הדעת טוב ורע לא תאכל ממנו כי ביום אכלך ממנו מות תמות	
בראשית	בראשית ב	יח	ויאמר יהוה אלהים לא טוב היות האדם לבדו אעשה לו עזר כנגדו	
בראשית	בראשית ב	יט	ויצר יהוה אלהים מן האדמה כל חית השדה ואת כל עוף השמים ויבא אל האדם לראות מה יקרא לו וכל אשר יקרא לו האדם נפש חיה הוא שמו	
בראשית	בראשית ב	כ	ויקרא האדם שמות לכל הבהמה ולעוף השמים ולכל חית השדה ולאדם לא מצא עזר כנגדו	
בראשית	בראשית ב	כא	ויפל יהוה אלהים תרדמה על האדם ויישן ויקח אחת מצלעתיו ויסגר בשר תחתנה	
בראשית	בראשית ב	כב	ויבן יהוה אלהים את הצלע אשר לקח מן האדם לאשה ויבאה אל האדם	
בראשית	בראשית ב	כג	ויאמר האדם זאת הפעם עצם מעצמי ובשר מבשרי לזאת יקרא אשה כי מאיש לקחה זאת	
בראשית	בראשית ב	כד	על כן יעזב איש את אביו ואת אמו ודבק באשתו והיו לבשר אחד	
בראשית	בראשית ב	כה	ויהיו שניהם ערומים האדם ואשתו ולא יתבששו	
בראשית	בראשית ג	א	והנחש היה ערום מכל חית השדה אשר עשה יהוה אלהים ויאמר אל האשה אף כי אמר אלהים לא תאכלו מכל עץ הגן	
בראשית	בראשית ג	ב	ותאמר האשה אל הנחש מפרי עץ הגן נאכל	
בראשית	בראשית ג	ג	ומפרי העץ אשר בתוך הגן אמר אלהים לא תאכלו ממנו ולא תגעו בו פן תמתון	
בראשית	בראשית ג	ד	ויאמר הנחש אל האשה לא מות תמתון	
בראשית	בראשית ג	ה	כי ידע אלהים כי ביום אכלכם ממנו ונפקחו עיניכם והייתם כאלהים ידעי טוב ורע	
בראשית	בראשית ג	ו	ותרא האשה כי טוב העץ למאכל וכי תאוה הוא לעינים ונחמד העץ להשכיל ותקח מפריו ותאכל ותתן גם לאישה עמה ויאכל	
בראשית	בראשית ג	ז	ותפקחנה עיני שניהם וידעו כי עירמם הם ויתפרו עלה תאנה ויעשו להם חגרת	
בראשית	בראשית ג	ח	וישמעו את קול יהוה אלהים מתהלך בגן לרוח היום ויתחבא האדם ואשתו מפני יהוה אלהים בתוך עץ הגן	
בראשית	בראשית ג	ט	ויקרא יהוה אלהים אל האדם ויאמר לו איכה	
בראשית	בראשית ג	י	ויאמר את קלך שמעתי בגן ואירא כי עירם אנכי ואחבא	
בראשית	בראשית ג	יא	ויאמר מי הגיד לך כי עירם אתה המן העץ אשר צויתיך לבלתי אכל ממנו אכלת	
בראשית	בראשית ג	יב	ויאמר האדם האשה אשר נתתה עמדי הוא נתנה לי מן העץ ואכל	
בראשית	בראשית ג	יג	ויאמר יהוה אלהים לאשה מה זאת עשית ותאמר האשה הנחש השיאני ואכל	
בראשית	בראשית ג	יד	ויאמר יהוה אלהים אל הנחש כי עשית זאת ארור אתה מכל הבהמה ומכל חית השדה על גחנך תלך ועפר תאכל כל ימי חייך	
בראשית	בראשית ג	טו	ואיבה אשית בינך ובין האשה ובין זרעך ובין זרעה הוא ישופך ראש ואתה תשופנו עקב	
בראשית	בראשית ג	טז	אל האשה אמר הרבה ארבה עצבונך והרנך בעצב תלדי בנים ואל אישך תשוקתך והוא ימשל בך	
בראשית	בראשית ג	יז	ולאדם אמר כי שמעת לקול אשתך ותאכל מן העץ אשר צויתיך לאמר לא תאכל ממנו ארורה האדמה בעבורך בעצבון תאכלנה כל ימי חייך	
בראשית	בראשית ג	יח	וקוץ ודרדר תצמיח לך ואכלת את עשב השדה	
בראשית	בראשית ג	יט	בזעת אפיך תאכל לחם עד שובך אל האדמה כי ממנה לקחת כי עפר אתה ואל עפר תשוב	
בראשית	בראשית ג	כ	ויקרא האדם שם אשתו חוה כי הוא היתה אם כל חי	
בראשית	בראשית ג	כא	ויעש יהוה אלהים לאדם ולאשתו כתנות עור וילבשם	
בראשית	בראשית ג	כב	ויאמר יהוה אלהים הן האדם היה כאחד ממנו לדעת טוב ורע ועתה פן ישלח ידו ולקח גם מעץ החיים ואכל וחי לעלם	
בראשית	בראשית ג	כג	וישלחהו יהוה אלהים מגן עדן לעבד את האדמה אשר לקח משם	
בראשית	בראשית ג	כד	ויגרש את האדם וישכן מקדם לגן עדן את הכרבים ואת להט החרב המתהפכת לשמר את דרך עץ החיים	
בראשית	בראשית ד	א	והאדם ידע את חוה אשתו ותהר ותלד את קין ותאמר קניתי איש את יהוה	
בראשית	בראשית ד	ב	ותסף ללדת את אחיו את הבל ויהי הבל רעה צאן וקין היה עבד אדמה	
בראשית	בראשית ד	ג	ויהי מקץ ימים ויבא קין מפרי האדמה מנחה ליהוה	
בראשית	בראשית ד	ד	והבל הביא גם הוא מבכרות צאנו ומחלבהן וישע יהוה אל הבל ואל מנחתו	
בראשית	בראשית ד	ה	ואל קין ואל מנחתו לא שעה ויחר לקין מאד ויפלו פניו	
בראשית	בראשית ד	ו	ויאמר יהוה אל קין למה חרה לך ולמה נפלו פניך	
בראשית	בראשית ד	ז	הלוא אם תיטיב שאת ואם לא תיטיב לפתח חטאת רבץ ואליך תשוקתו ואתה תמשל בו	
בראשית	בראשית ד	ח	ויאמר קין אל הבל אחיו ויהי בהיותם בשדה ויקם קין אל הבל אחיו ויהרגהו	
בראשית	בראשית ד	ט	ויאמר יהוה אל קין אי הבל אחיך ויאמר לא ידעתי השמר אחי אנכי	
בראשית	בראשית ד	י	ויאמר מה עשית קול דמי אחיך צעקים אלי מן האדמה	
בראשית	בראשית ד	יא	ועתה ארור אתה מן האדמה אשר פצתה את פיה לקחת את דמי אחיך מידך	
בראשית	בראשית ד	יב	כי תעבד את האדמה לא תסף תת כחה לך נע ונד תהיה בארץ	
בראשית	בראשית ד	יג	ויאמר קין אל יהוה גדול עוני מנשוא	
בראשית	בראשית ד	יד	הן גרשת אתי היום מעל פני האדמה ומפניך אסתר והייתי נע ונד בארץ והיה כל מצאי יהרגני	
בראשית	בראשית ד	טו	ויאמר לו יהוה לכן כל הרג קין שבעתים יקם וישם יהוה לקין אות לבלתי הכות אתו כל מצאו	
בראשית	בראשית ד	טז	ויצא קין מלפני יהוה וישב בארץ נוד קדמת עדן	
בראשית	בראשית ד	יז	וידע קין את אשתו ותהר ותלד את חנוך ויהי בנה עיר ויקרא שם העיר כשם בנו חנוך	
בראשית	בראשית ד	יח	ויולד לחנוך את עירד ועירד ילד את מחויאל ומחייאל ילד את מתושאל ומתושאל ילד את למך	
בראשית	בראשית ד	יט	ויקח לו למך שתי נשים שם האחת עדה ושם השנית צלה	
בראשית	בראשית ד	כ	ותלד עדה את יבל הוא היה אבי ישב אהל ומקנה	
בראשית	בראשית ד	כא	ושם אחיו יובל הוא היה אבי כל תפש כנור ועוגב	
בראשית	בראשית ד	כב	וצלה גם הוא ילדה את תובל קין לטש כל חרש נחשת וברזל ואחות תובל קין נעמה	
בראשית	בראשית ד	כג	ויאמר למך לנשיו עדה וצלה שמען קולי נשי למך האזנה אמרתי כי איש הרגתי לפצעי וילד לחברתי	
בראשית	בראשית ד	כד	כי שבעתים יקם קין ולמך שבעים ושבעה	
בראשית	בראשית ד	כה	וידע אדם עוד את אשתו ותלד בן ותקרא את שמו שת כי שת לי אלהים זרע אחר תחת הבל כי הרגו קין	
בראשית	בראשית ד	כו	ולשת גם הוא ילד בן ויקרא את שמו אנוש אז הוחל לקרא בשם יהוה	
בראשית	בראשית ה	א	זה ספר תולדת אדם ביום ברא אלהים אדם בדמות אלהים עשה אתו	
בראשית	בראשית ה	ב	זכר ונקבה בראם ויברך אתם ויקרא את שמם אדם ביום הבראם	
בראשית	בראשית ה	ג	ויחי אדם שלשים ומאת שנה ויולד בדמותו כצלמו ויקרא את שמו שת	
בראשית	בראשית ה	ד	ויהיו ימי אדם אחרי הולידו את שת שמנה מאת שנה ויולד בנים ובנות	
בראשית	בראשית ה	ה	ויהיו כל ימי אדם אשר חי תשע מאות שנה ושלשים שנה וימת	
בראשית	בראשית ה	ו	ויחי שת חמש שנים ומאת שנה ויולד את אנוש	
בראשית	בראשית ה	ז	ויחי שת אחרי הולידו את אנוש שבע שנים ושמנה מאות שנה ויולד בנים ובנות	
בראשית	בראשית ה	ח	ויהיו כל ימי שת שתים עשרה שנה ותשע מאות שנה וימת	
בראשית	בראשית ה	ט	ויחי אנוש תשעים שנה ויולד את קינן	
בראשית	בראשית ה	י	ויחי אנוש אחרי הולידו את קינן חמש עשרה שנה ושמנה מאות שנה ויולד בנים ובנות	
בראשית	בראשית ה	יא	ויהיו כל ימי אנוש חמש שנים ותשע מאות שנה וימת	
בראשית	בראשית ה	יב	ויחי קינן שבעים שנה ויולד את מהללאל	
בראשית	בראשית ה	יג	ויחי קינן אחרי הולידו את מהללאל ארבעים שנה ושמנה מאות שנה ויולד בנים ובנות	
בראשית	בראשית ה	יד	ויהיו כל ימי קינן עשר שנים ותשע מאות שנה וימת	
בראשית	בראשית ה	טו	ויחי מהללאל חמש שנים וששים שנה ויולד את ירד	
בראשית	בראשית ה	טז	ויחי מהללאל אחרי הולידו את ירד שלשים שנה ושמנה מאות שנה ויולד בנים ובנות	
בראשית	בראשית ה	יז	ויהיו כל ימי מהללאל חמש ותשעים שנה ושמנה מאות שנה וימת	
בראשית	בראשית ה	יח	ויחי ירד שתים וששים שנה ומאת שנה ויולד את חנוך	
בראשית	בראשית ה	יט	ויחי ירד אחרי הולידו את חנוך שמנה מאות שנה ויולד בנים ובנות	
בראשית	בראשית ה	כ	ויהיו כל ימי ירד שתים וששים שנה ותשע מאות שנה וימת	
בראשית	בראשית ה	כא	ויחי חנוך חמש וששים שנה ויולד את מתושלח	
בראשית	בראשית ה	כב	ויתהלך חנוך את האלהים אחרי הולידו את מתושלח שלש מאות שנה ויולד בנים ובנות	
בראשית	בראשית ה	כג	ויהי כל ימי חנוך חמש וששים שנה ושלש מאות שנה	
בראשית	בראשית ה	כד	ויתהלך חנוך את האלהים ואיננו כי לקח אתו אלהים	
בראשית	בראשית ה	כה	ויחי מתושלח שבע ושמנים שנה ומאת שנה ויולד את למך	
בראשית	בראשית ה	כו	ויחי מתושלח אחרי הולידו את למך שתים ושמונים שנה ושבע מאות שנה ויולד בנים ובנות	
בראשית	בראשית ה	כז	ויהיו כל ימי מתושלח תשע וששים שנה ותשע מאות שנה וימת	
בראשית	בראשית ה	כח	ויחי למך שתים ושמנים שנה ומאת שנה ויולד בן	
בראשית	בראשית ה	כט	ויקרא את שמו נח לאמר זה ינחמנו ממעשנו ומעצבון ידינו מן האדמה אשר אררה יהוה	
בראשית	בראשית ה	ל	ויחי למך אחרי הולידו את נח חמש ותשעים שנה וחמש מאת שנה ויולד בנים ובנות	
בראשית	בראשית ה	לא	ויהי כל ימי למך שבע ושבעים שנה ושבע מאות שנה וימת	
בראשית	בראשית ה	לב	ויהי נח בן חמש מאות שנה ויולד נח את שם את חם ואת יפת	
בראשית	בראשית ו	א	ויהי כי החל האדם לרב על פני האדמה ובנות ילדו להם	
בראשית	בראשית ו	ב	ויראו בני האלהים את בנות האדם כי טבת הנה ויקחו להם נשים מכל אשר בחרו	
בראשית	בראשית ו	ג	ויאמר יהוה לא ידון רוחי באדם לעלם בשגם הוא בשר והיו ימיו מאה ועשרים שנה	
בראשית	בראשית ו	ד	הנפלים היו בארץ בימים ההם וגם אחרי כן אשר יבאו בני האלהים אל בנות האדם וילדו להם המה הגברים אשר מעולם אנשי השם	
בראשית	בראשית ו	ה	וירא יהוה כי רבה רעת האדם בארץ וכל יצר מחשבת לבו רק רע כל היום	
בראשית	בראשית ו	ו	וינחם יהוה כי עשה את האדם בארץ ויתעצב אל לבו	
בראשית	בראשית ו	ז	ויאמר יהוה אמחה את האדם אשר בראתי מעל פני האדמה מאדם עד בהמה עד רמש ועד עוף השמים כי נחמתי כי עשיתם	
בראשית	בראשית ו	ח	ונח מצא חן בעיני יהוה	
בראשית	בראשית ו	ט	אלה תולדת נח נח איש צדיק תמים היה בדרתיו את האלהים התהלך נח	
בראשית	בראשית ו	י	ויולד נח שלשה בנים את שם את חם ואת יפת	
בראשית	בראשית ו	יא	ותשחת הארץ לפני האלהים ותמלא הארץ חמס	
בראשית	בראשית ו	יב	וירא אלהים את הארץ והנה נשחתה כי השחית כל בשר את דרכו על הארץ	
בראשית	בראשית ו	יג	ויאמר אלהים לנח קץ כל בשר בא לפני כי מלאה הארץ חמס מפניהם והנני משחיתם את הארץ	
בראשית	בראשית ו	יד	עשה לך תבת עצי גפר קנים תעשה את התבה וכפרת אתה מבית ומחוץ בכפר	
בראשית	בראשית ו	טו	וזה אשר תעשה אתה שלש מאות אמה ארך התבה חמשים אמה רחבה ושלשים אמה קומתה	
בראשית	בראשית ו	טז	צהר תעשה לתבה ואל אמה תכלנה מלמעלה ופתח התבה בצדה תשים תחתים שנים ושלשים תעשה	
בראשית	בראשית ו	יז	ואני הנני מביא את המבול מים על הארץ לשחת כל בשר אשר בו רוח חיים מתחת השמים כל אשר בארץ יגוע	
בראשית	בראשית ו	יח	והקמתי את בריתי אתך ובאת אל התבה אתה ובניך ואשתך ונשי בניך אתך	
בראשית	בראשית ו	יט	ומכל החי מכל בשר שנים מכל תביא אל התבה להחית אתך זכר ונקבה יהיו	
בראשית	בראשית ו	כ	מהעוף למינהו ומן הבהמה למינה מכל רמש האדמה למינהו שנים מכל יבאו אליך להחיות	
בראשית	בראשית ו	כא	ואתה קח לך מכל מאכל אשר יאכל ואספת אליך והיה לך ולהם לאכלה	
בראשית	בראשית ו	כב	ויעש נח ככל אשר צוה אתו אלהים כן עשה	
בראשית	בראשית ז	א	ויאמר יהוה לנח בא אתה וכל ביתך אל התבה כי אתך ראיתי צדיק לפני בדור הזה	
בראשית	בראשית ז	ב	מכל הבהמה הטהורה תקח לך שבעה שבעה איש ואשתו ומן הבהמה אשר לא טהרה הוא שנים איש ואשתו	
בראשית	בראשית ז	ג	גם מעוף השמים שבעה שבעה זכר ונקבה לחיות זרע על פני כל הארץ	
בראשית	בראשית ז	ד	כי לימים עוד שבעה אנכי ממטיר על הארץ ארבעים יום וארבעים לילה ומחיתי את כל היקום אשר עשיתי מעל פני האדמה	
בראשית	בראשית ז	ה	ויעש נח ככל אשר צוהו יהוה	
בראשית	בראשית ז	ו	ונח בן שש מאות שנה והמבול היה מים על הארץ	
בראשית	בראשית ז	ז	ויבא נח ובניו ואשתו ונשי בניו אתו אל התבה מפני מי המבול	
בראשית	בראשית ז	ח	מן הבהמה הטהורה ומן הבהמה אשר איננה טהרה ומן העוף וכל אשר רמש על האדמה	
בראשית	בראשית ז	ט	שנים שנים באו אל נח אל התבה זכר ונקבה כאשר צוה אלהים את נח	
בראשית	בראשית ז	י	ויהי לשבעת הימים ומי המבול היו על הארץ	
בראשית	בראשית ז	יא	בשנת שש מאות שנה לחיי נח בחדש השני בשבעה עשר יום לחדש ביום הזה נבקעו כל מעינות תהום רבה וארבת השמים נפתחו	
בראשית	בראשית ז	יב	ויהי הגשם על הארץ ארבעים יום וארבעים לילה	
בראשית	בראשית ז	יג	בעצם היום הזה בא נח ושם וחם ויפת בני נח ואשת נח ושלשת נשי בניו אתם אל התבה	
בראשית	בראשית ז	יד	המה וכל החיה למינה וכל הבהמה למינה וכל הרמש הרמש על הארץ למינהו וכל העוף למינהו כל צפור כל כנף	
בראשית	בראשית ז	טו	ויבאו אל נח אל התבה שנים שנים מכל הבשר אשר בו רוח חיים	
בראשית	בראשית ז	טז	והבאים זכר ונקבה מכל בשר באו כאשר צוה אתו אלהים ויסגר יהוה בעדו	
בראשית	בראשית ז	יז	ויהי המבול ארבעים יום על הארץ וירבו המים וישאו את התבה ותרם מעל הארץ	
בראשית	בראשית ז	יח	ויגברו המים וירבו מאד על הארץ ותלך התבה על פני המים	
בראשית	בראשית ז	יט	והמים גברו מאד מאד על הארץ ויכסו כל ההרים הגבהים אשר תחת כל השמים	
בראשית	בראשית ז	כ	חמש עשרה אמה מלמעלה גברו המים ויכסו ההרים	
בראשית	בראשית ז	כא	ויגוע כל בשר הרמש על הארץ בעוף ובבהמה ובחיה ובכל השרץ השרץ על הארץ וכל האדם	
בראשית	בראשית ז	כב	כל אשר נשמת רוח חיים באפיו מכל אשר בחרבה מתו	
בראשית	בראשית ז	כג	וימח את כל היקום אשר על פני האדמה מאדם עד בהמה עד רמש ועד עוף השמים וימחו מן הארץ וישאר אך נח ואשר אתו בתבה	
בראשית	בראשית ז	כד	ויגברו המים על הארץ חמשים ומאת יום	
בראשית	בראשית ח	א	ויזכר אלהים את נח ואת כל החיה ואת כל הבהמה אשר אתו בתבה ויעבר אלהים רוח על הארץ וישכו המים	
בראשית	בראשית ח	ב	ויסכרו מעינת תהום וארבת השמים ויכלא הגשם מן השמים	
בראשית	בראשית ח	ג	וישבו המים מעל הארץ הלוך ושוב ויחסרו המים מקצה חמשים ומאת יום	
בראשית	בראשית ח	ד	ותנח התבה בחדש השביעי בשבעה עשר יום לחדש על הרי אררט	
בראשית	בראשית ח	ה	והמים היו הלוך וחסור עד החדש העשירי בעשירי באחד לחדש נראו ראשי ההרים	
בראשית	בראשית ח	ו	ויהי מקץ ארבעים יום ויפתח נח את חלון התבה אשר עשה	
בראשית	בראשית ח	ז	וישלח את הערב ויצא יצוא ושוב עד יבשת המים מעל הארץ	
בראשית	בראשית ח	ח	וישלח את היונה מאתו לראות הקלו המים מעל פני האדמה	
בראשית	בראשית ח	ט	ולא מצאה היונה מנוח לכף רגלה ותשב אליו אל התבה כי מים על פני כל הארץ וישלח ידו ויקחה ויבא אתה אליו אל התבה	
בראשית	בראשית ח	י	ויחל עוד שבעת ימים אחרים ויסף שלח את היונה מן התבה	
בראשית	בראשית ח	יא	ותבא אליו היונה לעת ערב והנה עלה זית טרף בפיה וידע נח כי קלו המים מעל הארץ	
בראשית	בראשית ח	יב	וייחל עוד שבעת ימים אחרים וישלח את היונה ולא יספה שוב אליו עוד	
בראשית	בראשית ח	יג	ויהי באחת ושש מאות שנה בראשון באחד לחדש חרבו המים מעל הארץ ויסר נח את מכסה התבה וירא והנה חרבו פני האדמה	
בראשית	בראשית ח	יד	ובחדש השני בשבעה ועשרים יום לחדש יבשה הארץ	
בראשית	בראשית ח	טו	וידבר אלהים אל נח לאמר	
בראשית	בראשית ח	טז	צא מן התבה אתה ואשתך ובניך ונשי בניך אתך	
בראשית	בראשית ח	יז	כל החיה אשר אתך מכל בשר בעוף ובבהמה ובכל הרמש הרמש על הארץ הוצא אתך ושרצו בארץ ופרו ורבו על הארץ	
בראשית	בראשית ח	יח	ויצא נח ובניו ואשתו ונשי בניו אתו	
בראשית	בראשית ח	יט	כל החיה כל הרמש וכל העוף כל רומש על הארץ למשפחתיהם יצאו מן התבה	
בראשית	בראשית ח	כ	ויבן נח מזבח ליהוה ויקח מכל הבהמה הטהרה ומכל העוף הטהור ויעל עלת במזבח	
בראשית	בראשית ח	כא	וירח יהוה את ריח הניחח ויאמר יהוה אל לבו לא אסף לקלל עוד את האדמה בעבור האדם כי יצר לב האדם רע מנעריו ולא אסף עוד להכות את כל חי כאשר עשיתי	
בראשית	בראשית ח	כב	עד כל ימי הארץ זרע וקציר וקר וחם וקיץ וחרף ויום ולילה לא ישבתו	
בראשית	בראשית ט	א	ויברך אלהים את נח ואת בניו ויאמר להם פרו ורבו ומלאו את הארץ	
בראשית	בראשית ט	ב	ומוראכם וחתכם יהיה על כל חית הארץ ועל כל עוף השמים בכל אשר תרמש האדמה ובכל דגי הים בידכם נתנו	
בראשית	בראשית ט	ג	כל רמש אשר הוא חי לכם יהיה לאכלה כירק עשב נתתי לכם את כל	
בראשית	בראשית ט	ד	אך בשר בנפשו דמו לא תאכלו	
בראשית	בראשית ט	ה	ואך את דמכם לנפשתיכם אדרש מיד כל חיה אדרשנו ומיד האדם מיד איש אחיו אדרש את נפש האדם	
בראשית	בראשית ט	ו	שפך דם האדם באדם דמו ישפך כי בצלם אלהים עשה את האדם	
בראשית	בראשית ט	ז	ואתם פרו ורבו שרצו בארץ ורבו בה	
בראשית	בראשית ט	ח	ויאמר אלהים אל נח ואל בניו אתו לאמר	
בראשית	בראשית ט	ט	ואני הנני מקים את בריתי אתכם ואת זרעכם אחריכם	
בראשית	בראשית ט	י	ואת כל נפש החיה אשר אתכם בעוף בבהמה ובכל חית הארץ אתכם מכל יצאי התבה לכל חית הארץ	
בראשית	בראשית ט	יא	והקמתי את בריתי אתכם ולא יכרת כל בשר עוד ממי המבול ולא יהיה עוד מבול לשחת הארץ	
בראשית	בראשית ט	יב	ויאמר אלהים זאת אות הברית אשר אני נתן ביני וביניכם ובין כל נפש חיה אשר אתכם לדרת עולם	
בראשית	בראשית ט	יג	את קשתי נתתי בענן והיתה לאות ברית ביני ובין הארץ	
בראשית	בראשית ט	יד	והיה בענני ענן על הארץ ונראתה הקשת בענן	
בראשית	בראשית ט	טו	וזכרתי את בריתי אשר ביני וביניכם ובין כל נפש חיה בכל בשר ולא יהיה עוד המים למבול לשחת כל בשר	
בראשית	בראשית ט	טז	והיתה הקשת בענן וראיתיה לזכר ברית עולם בין אלהים ובין כל נפש חיה בכל בשר אשר על הארץ	
בראשית	בראשית ט	יז	ויאמר אלהים אל נח זאת אות הברית אשר הקמתי ביני ובין כל בשר אשר על הארץ	
בראשית	בראשית ט	יח	ויהיו בני נח היצאים מן התבה שם וחם ויפת וחם הוא אבי כנען	
בראשית	בראשית ט	יט	שלשה אלה בני נח ומאלה נפצה כל הארץ	
בראשית	בראשית ט	כ	ויחל נח איש האדמה ויטע כרם	
בראשית	בראשית ט	כא	וישת מן היין וישכר ויתגל בתוך אהלה	
בראשית	בראשית ט	כב	וירא חם אבי כנען את ערות אביו ויגד לשני אחיו בחוץ	
בראשית	בראשית ט	כג	ויקח שם ויפת את השמלה וישימו על שכם שניהם וילכו אחרנית ויכסו את ערות אביהם ופניהם אחרנית וערות אביהם לא ראו	
בראשית	בראשית ט	כד	וייקץ נח מיינו וידע את אשר עשה לו בנו הקטן	
בראשית	בראשית ט	כה	ויאמר ארור כנען עבד עבדים יהיה לאחיו	
בראשית	בראשית ט	כו	ויאמר ברוך יהוה אלהי שם ויהי כנען עבד למו	
בראשית	בראשית ט	כז	יפת אלהים ליפת וישכן באהלי שם ויהי כנען עבד למו	
בראשית	בראשית ט	כח	ויחי נח אחר המבול שלש מאות שנה וחמשים שנה	
בראשית	בראשית ט	כט	ויהי כל ימי נח תשע מאות שנה וחמשים שנה וימת	
בראשית	בראשית י	א	ואלה תולדת בני נח שם חם ויפת ויולדו להם בנים אחר המבול	
בראשית	בראשית י	ב	בני יפת גמר ומגוג ומדי ויון ותבל ומשך ותירס	
בראשית	בראשית י	ג	ובני גמר אשכנז וריפת ותגרמה	
בראשית	בראשית י	ד	ובני יון אלישה ותרשיש כתים ודדנים	
בראשית	בראשית י	ה	מאלה נפרדו איי הגוים בארצתם איש ללשנו למשפחתם בגויהם	
בראשית	בראשית י	ו	ובני חם כוש ומצרים ופוט וכנען	
בראשית	בראשית י	ז	ובני כוש סבא וחוילה וסבתה ורעמה וסבתכא ובני רעמה שבא ודדן	
בראשית	בראשית י	ח	וכוש ילד את נמרד הוא החל להיות גבר בארץ	
בראשית	בראשית י	ט	הוא היה גבר ציד לפני יהוה על כן יאמר כנמרד גבור ציד לפני יהוה	
בראשית	בראשית י	י	ותהי ראשית ממלכתו בבל וארך ואכד וכלנה בארץ שנער	
בראשית	בראשית י	יא	מן הארץ ההוא יצא אשור ויבן את נינוה ואת רחבת עיר ואת כלח	
בראשית	בראשית י	יב	ואת רסן בין נינוה ובין כלח הוא העיר הגדלה	
בראשית	בראשית י	יג	ומצרים ילד את לודים ואת ענמים ואת להבים ואת נפתחים	
בראשית	בראשית י	יד	ואת פתרסים ואת כסלחים אשר יצאו משם פלשתים ואת כפתרים	
בראשית	בראשית י	טו	וכנען ילד את צידן בכרו ואת חת	
בראשית	בראשית י	טז	ואת היבוסי ואת האמרי ואת הגרגשי	
בראשית	בראשית י	יז	ואת החוי ואת הערקי ואת הסיני	
בראשית	בראשית י	יח	ואת הארודי ואת הצמרי ואת החמתי ואחר נפצו משפחות הכנעני	
בראשית	בראשית י	יט	ויהי גבול הכנעני מצידן באכה גררה עד עזה באכה סדמה ועמרה ואדמה וצבים עד לשע	
בראשית	בראשית י	כ	אלה בני חם למשפחתם ללשנתם בארצתם בגויהם	
בראשית	בראשית י	כא	ולשם ילד גם הוא אבי כל בני עבר אחי יפת הגדול	
בראשית	בראשית י	כב	בני שם עילם ואשור וארפכשד ולוד וארם	
בראשית	בראשית י	כג	ובני ארם עוץ וחול וגתר ומש	
בראשית	בראשית י	כד	וארפכשד ילד את שלח ושלח ילד את עבר	
בראשית	בראשית י	כה	ולעבר ילד שני בנים שם האחד פלג כי בימיו נפלגה הארץ ושם אחיו יקטן	
בראשית	בראשית י	כו	ויקטן ילד את אלמודד ואת שלף ואת חצרמות ואת ירח	
בראשית	בראשית י	כז	ואת הדורם ואת אוזל ואת דקלה	
בראשית	בראשית י	כח	ואת עובל ואת אבימאל ואת שבא	
בראשית	בראשית י	כט	ואת אופר ואת חוילה ואת יובב כל אלה בני יקטן	
בראשית	בראשית י	ל	ויהי מושבם ממשא באכה ספרה הר הקדם	
בראשית	בראשית י	לא	אלה בני שם למשפחתם ללשנתם בארצתם לגויהם	
בראשית	בראשית י	לב	אלה משפחת בני נח לתולדתם בגויהם ומאלה נפרדו הגוים בארץ אחר המבול	
בראשית	בראשית יא	א	ויהי כל הארץ שפה אחת ודברים אחדים	
בראשית	בראשית יא	ב	ויהי בנסעם מקדם וימצאו בקעה בארץ שנער וישבו שם	
בראשית	בראשית יא	ג	ויאמרו איש אל רעהו הבה נלבנה לבנים ונשרפה לשרפה ותהי להם הלבנה לאבן והחמר היה להם לחמר	
בראשית	בראשית יא	ד	ויאמרו הבה נבנה לנו עיר ומגדל וראשו בשמים ונעשה לנו שם פן נפוץ על פני כל הארץ	
בראשית	בראשית יא	ה	וירד יהוה לראת את העיר ואת המגדל אשר בנו בני האדם	
בראשית	בראשית יא	ו	ויאמר יהוה הן עם אחד ושפה אחת לכלם וזה החלם לעשות ועתה לא יבצר מהם כל אשר יזמו לעשות	
בראשית	בראשית יא	ז	הבה נרדה ונבלה שם שפתם אשר לא ישמעו איש שפת רעהו	
בראשית	בראשית יא	ח	ויפץ יהוה אתם משם על פני כל הארץ ויחדלו לבנת העיר	
בראשית	בראשית יא	ט	על כן קרא שמה בבל כי שם בלל יהוה שפת כל הארץ ומשם הפיצם יהוה על פני כל הארץ	
בראשית	בראשית יא	י	אלה תולדת שם שם בן מאת שנה ויולד את ארפכשד שנתים אחר המבול	
בראשית	בראשית יא	יא	ויחי שם אחרי הולידו את ארפכשד חמש מאות שנה ויולד בנים ובנות	
בראשית	בראשית יא	יב	וארפכשד חי חמש ושלשים שנה ויולד את שלח	
בראשית	בראשית יא	יג	ויחי ארפכשד אחרי הולידו את שלח שלש שנים וארבע מאות שנה ויולד בנים ובנות	
בראשית	בראשית יא	יד	ושלח חי שלשים שנה ויולד את עבר	
בראשית	בראשית יא	טו	ויחי שלח אחרי הולידו את עבר שלש שנים וארבע מאות שנה ויולד בנים ובנות	
בראשית	בראשית יא	טז	ויחי עבר ארבע ושלשים שנה ויולד את פלג	
בראשית	בראשית יא	יז	ויחי עבר אחרי הולידו את פלג שלשים שנה וארבע מאות שנה ויולד בנים ובנות	
בראשית	בראשית יא	יח	ויחי פלג שלשים שנה ויולד את רעו	
בראשית	בראשית יא	יט	ויחי פלג אחרי הולידו את רעו תשע שנים ומאתים שנה ויולד בנים ובנות	
בראשית	בראשית יא	כ	ויחי רעו שתים ושלשים שנה ויולד את שרוג	
בראשית	בראשית יא	כא	ויחי רעו אחרי הולידו את שרוג שבע שנים ומאתים שנה ויולד בנים ובנות	
בראשית	בראשית יא	כב	ויחי שרוג שלשים שנה ויולד את נחור	
בראשית	בראשית יא	כג	ויחי שרוג אחרי הולידו את נחור מאתים שנה ויולד בנים ובנות	
בראשית	בראשית יא	כד	ויחי נחור תשע ועשרים שנה ויולד את תרח	
בראשית	בראשית יא	כה	ויחי נחור אחרי הולידו את תרח תשע עשרה שנה ומאת שנה ויולד בנים ובנות	
בראשית	בראשית יא	כו	ויחי תרח שבעים שנה ויולד את אברם את נחור ואת הרן	
בראשית	בראשית יא	כז	ואלה תולדת תרח תרח הוליד את אברם את נחור ואת הרן והרן הוליד את לוט	
בראשית	בראשית יא	כח	וימת הרן על פני תרח אביו בארץ מולדתו באור כשדים	
בראשית	בראשית יא	כט	ויקח אברם ונחור להם נשים שם אשת אברם שרי ושם אשת נחור מלכה בת הרן אבי מלכה ואבי יסכה	
בראשית	בראשית יא	ל	ותהי שרי עקרה אין לה ולד	
בראשית	בראשית יא	לא	ויקח תרח את אברם בנו ואת לוט בן הרן בן בנו ואת שרי כלתו אשת אברם בנו ויצאו אתם מאור כשדים ללכת ארצה כנען ויבאו עד חרן וישבו שם	
בראשית	בראשית יא	לב	ויהיו ימי תרח חמש שנים ומאתים שנה וימת תרח בחרן	
בראשית	בראשית יב	א	ויאמר יהוה אל אברם לך לך מארצך וממולדתך ומבית אביך אל הארץ אשר אראך	
בראשית	בראשית יב	ב	ואעשך לגוי גדול ואברכך ואגדלה שמך והיה ברכה	
בראשית	בראשית יב	ג	ואברכה מברכיך ומקללך אאר ונברכו בך כל משפחת האדמה	
בראשית	בראשית יב	ד	וילך אברם כאשר דבר אליו יהוה וילך אתו לוט ואברם בן חמש שנים ושבעים שנה בצאתו מחרן	
בראשית	בראשית יב	ה	ויקח אברם את שרי אשתו ואת לוט בן אחיו ואת כל רכושם אשר רכשו ואת הנפש אשר עשו בחרן ויצאו ללכת ארצה כנען ויבאו ארצה כנען	
בראשית	בראשית יב	ו	ויעבר אברם בארץ עד מקום שכם עד אלון מורה והכנעני אז בארץ	
בראשית	בראשית יב	ז	וירא יהוה אל אברם ויאמר לזרעך אתן את הארץ הזאת ויבן שם מזבח ליהוה הנראה אליו	
בראשית	בראשית יב	ח	ויעתק משם ההרה מקדם לבית אל ויט אהלה בית אל מים והעי מקדם ויבן שם מזבח ליהוה ויקרא בשם יהוה	
בראשית	בראשית יב	ט	ויסע אברם הלוך ונסוע הנגבה	
בראשית	בראשית יב	י	ויהי רעב בארץ וירד אברם מצרימה לגור שם כי כבד הרעב בארץ	
בראשית	בראשית יב	יא	ויהי כאשר הקריב לבוא מצרימה ויאמר אל שרי אשתו הנה נא ידעתי כי אשה יפת מראה את	
בראשית	בראשית יב	יב	והיה כי יראו אתך המצרים ואמרו אשתו זאת והרגו אתי ואתך יחיו	
בראשית	בראשית יב	יג	אמרי נא אחתי את למען ייטב לי בעבורך וחיתה נפשי בגללך	
בראשית	בראשית יב	יד	ויהי כבוא אברם מצרימה ויראו המצרים את האשה כי יפה הוא מאד	
בראשית	בראשית יב	טו	ויראו אתה שרי פרעה ויהללו אתה אל פרעה ותקח האשה בית פרעה	
בראשית	בראשית יב	טז	ולאברם היטיב בעבורה ויהי לו צאן ובקר וחמרים ועבדים ושפחת ואתנת וגמלים	
בראשית	בראשית יב	יז	וינגע יהוה את פרעה נגעים גדלים ואת ביתו על דבר שרי אשת אברם	
בראשית	בראשית יב	יח	ויקרא פרעה לאברם ויאמר מה זאת עשית לי למה לא הגדת לי כי אשתך הוא	
בראשית	בראשית יב	יט	למה אמרת אחתי הוא ואקח אתה לי לאשה ועתה הנה אשתך קח ולך	
בראשית	בראשית יב	כ	ויצו עליו פרעה אנשים וישלחו אתו ואת אשתו ואת כל אשר לו	
בראשית	בראשית יג	א	ויעל אברם ממצרים הוא ואשתו וכל אשר לו ולוט עמו הנגבה	
בראשית	בראשית יג	ב	ואברם כבד מאד במקנה בכסף ובזהב	
בראשית	בראשית יג	ג	וילך למסעיו מנגב ועד בית אל עד המקום אשר היה שם אהלה בתחלה בין בית אל ובין העי	
בראשית	בראשית יג	ד	אל מקום המזבח אשר עשה שם בראשנה ויקרא שם אברם בשם יהוה	
בראשית	בראשית יג	ה	וגם ללוט ההלך את אברם היה צאן ובקר ואהלים	
בראשית	בראשית יג	ו	ולא נשא אתם הארץ לשבת יחדו כי היה רכושם רב ולא יכלו לשבת יחדו	
בראשית	בראשית יג	ז	ויהי ריב בין רעי מקנה אברם ובין רעי מקנה לוט והכנעני והפרזי אז ישב בארץ	
בראשית	בראשית יג	ח	ויאמר אברם אל לוט אל נא תהי מריבה ביני ובינך ובין רעי ובין רעיך כי אנשים אחים אנחנו	
בראשית	בראשית יג	ט	הלא כל הארץ לפניך הפרד נא מעלי אם השמאל ואימנה ואם הימין ואשמאילה	
בראשית	בראשית יג	י	וישא לוט את עיניו וירא את כל ככר הירדן כי כלה משקה לפני שחת יהוה את סדם ואת עמרה כגן יהוה כארץ מצרים באכה צער	
בראשית	בראשית יג	יא	ויבחר לו לוט את כל ככר הירדן ויסע לוט מקדם ויפרדו איש מעל אחיו	
בראשית	בראשית יג	יב	אברם ישב בארץ כנען ולוט ישב בערי הככר ויאהל עד סדם	
בראשית	בראשית יג	יג	ואנשי סדם רעים וחטאים ליהוה מאד	
בראשית	בראשית יג	יד	ויהוה אמר אל אברם אחרי הפרד לוט מעמו שא נא עיניך וראה מן המקום אשר אתה שם צפנה ונגבה וקדמה וימה	
בראשית	בראשית יג	טו	כי את כל הארץ אשר אתה ראה לך אתננה ולזרעך עד עולם	
בראשית	בראשית יג	טז	ושמתי את זרעך כעפר הארץ אשר אם יוכל איש למנות את עפר הארץ גם זרעך ימנה	
בראשית	בראשית יג	יז	קום התהלך בארץ לארכה ולרחבה כי לך אתננה	
בראשית	בראשית יג	יח	ויאהל אברם ויבא וישב באלני ממרא אשר בחברון ויבן שם מזבח ליהוה	
בראשית	בראשית יד	א	ויהי בימי אמרפל מלך שנער אריוך מלך אלסר כדרלעמר מלך עילם ותדעל מלך גוים	
בראשית	בראשית יד	ב	עשו מלחמה את ברע מלך סדם ואת ברשע מלך עמרה שנאב מלך אדמה ושמאבר מלך צביים ומלך בלע היא צער	
בראשית	בראשית יד	ג	כל אלה חברו אל עמק השדים הוא ים המלח	
בראשית	בראשית יד	ד	שתים עשרה שנה עבדו את כדרלעמר ושלש עשרה שנה מרדו	
בראשית	בראשית יד	ה	ובארבע עשרה שנה בא כדרלעמר והמלכים אשר אתו ויכו את רפאים בעשתרת קרנים ואת הזוזים בהם ואת האימים בשוה קריתים	
בראשית	בראשית יד	ו	ואת החרי בהררם שעיר עד איל פארן אשר על המדבר	
בראשית	בראשית יד	ז	וישבו ויבאו אל עין משפט הוא קדש ויכו את כל שדה העמלקי וגם את האמרי הישב בחצצן תמר	
בראשית	בראשית יד	ח	ויצא מלך סדם ומלך עמרה ומלך אדמה ומלך צביים ומלך בלע הוא צער ויערכו אתם מלחמה בעמק השדים	
בראשית	בראשית יד	ט	את כדרלעמר מלך עילם ותדעל מלך גוים ואמרפל מלך שנער ואריוך מלך אלסר ארבעה מלכים את החמשה	
בראשית	בראשית יד	י	ועמק השדים בארת בארת חמר וינסו מלך סדם ועמרה ויפלו שמה והנשארים הרה נסו	
בראשית	בראשית יד	יא	ויקחו את כל רכש סדם ועמרה ואת כל אכלם וילכו	
בראשית	בראשית יד	יב	ויקחו את לוט ואת רכשו בן אחי אברם וילכו והוא ישב בסדם	
בראשית	בראשית יד	יג	ויבא הפליט ויגד לאברם העברי והוא שכן באלני ממרא האמרי אחי אשכל ואחי ענר והם בעלי ברית אברם	
בראשית	בראשית יד	יד	וישמע אברם כי נשבה אחיו וירק את חניכיו ילידי ביתו שמנה עשר ושלש מאות וירדף עד דן	
בראשית	בראשית יד	טו	ויחלק עליהם לילה הוא ועבדיו ויכם וירדפם עד חובה אשר משמאל לדמשק	
בראשית	בראשית יד	טז	וישב את כל הרכש וגם את לוט אחיו ורכשו השיב וגם את הנשים ואת העם	
בראשית	בראשית יד	יז	ויצא מלך סדם לקראתו אחרי שובו מהכות את כדר לעמר ואת המלכים אשר אתו אל עמק שוה הוא עמק המלך	
בראשית	בראשית יד	יח	ומלכי צדק מלך שלם הוציא לחם ויין והוא כהן לאל עליון	
בראשית	בראשית יד	יט	ויברכהו ויאמר ברוך אברם לאל עליון קנה שמים וארץ	
בראשית	בראשית יד	כ	וברוך אל עליון אשר מגן צריך בידך ויתן לו מעשר מכל	
בראשית	בראשית יד	כא	ויאמר מלך סדם אל אברם תן לי הנפש והרכש קח לך	
בראשית	בראשית יד	כב	ויאמר אברם אל מלך סדם הרמתי ידי אל יהוה אל עליון קנה שמים וארץ	
בראשית	בראשית יד	כג	אם מחוט ועד שרוך נעל ואם אקח מכל אשר לך ולא תאמר אני העשרתי את אברם	
בראשית	בראשית יד	כד	בלעדי רק אשר אכלו הנערים וחלק האנשים אשר הלכו אתי ענר אשכל וממרא הם יקחו חלקם	
בראשית	בראשית טו	א	אחר הדברים האלה היה דבר יהוה אל אברם במחזה לאמר אל תירא אברם אנכי מגן לך שכרך הרבה מאד	
בראשית	בראשית טו	ב	ויאמר אברם אדני יהוה מה תתן לי ואנכי הולך ערירי ובן משק ביתי הוא דמשק אליעזר	
בראשית	בראשית טו	ג	ויאמר אברם הן לי לא נתתה זרע והנה בן ביתי יורש אתי	
בראשית	בראשית טו	ד	והנה דבר יהוה אליו לאמר לא יירשך זה כי אם אשר יצא ממעיך הוא יירשך	
בראשית	בראשית טו	ה	ויוצא אתו החוצה ויאמר הבט נא השמימה וספר הכוכבים אם תוכל לספר אתם ויאמר לו כה יהיה זרעך	
בראשית	בראשית טו	ו	והאמן ביהוה ויחשבה לו צדקה	
בראשית	בראשית טו	ז	ויאמר אליו אני יהוה אשר הוצאתיך מאור כשדים לתת לך את הארץ הזאת לרשתה	
בראשית	בראשית טו	ח	ויאמר אדני יהוה במה אדע כי אירשנה	
בראשית	בראשית טו	ט	ויאמר אליו קחה לי עגלה משלשת ועז משלשת ואיל משלש ותר וגוזל	
בראשית	בראשית טו	י	ויקח לו את כל אלה ויבתר אתם בתוך ויתן איש בתרו לקראת רעהו ואת הצפר לא בתר	
בראשית	בראשית טו	יא	וירד העיט על הפגרים וישב אתם אברם	
בראשית	בראשית טו	יב	ויהי השמש לבוא ותרדמה נפלה על אברם והנה אימה חשכה גדלה נפלת עליו	
בראשית	בראשית טו	יג	ויאמר לאברם ידע תדע כי גר יהיה זרעך בארץ לא להם ועבדום וענו אתם ארבע מאות שנה	
בראשית	בראשית טו	יד	וגם את הגוי אשר יעבדו דן אנכי ואחרי כן יצאו ברכש גדול	
בראשית	בראשית טו	טו	ואתה תבוא אל אבתיך בשלום תקבר בשיבה טובה	
בראשית	בראשית טו	טז	ודור רביעי ישובו הנה כי לא שלם עון האמרי עד הנה	
בראשית	בראשית טו	יז	ויהי השמש באה ועלטה היה והנה תנור עשן ולפיד אש אשר עבר בין הגזרים האלה	
בראשית	בראשית טו	יח	ביום ההוא כרת יהוה את אברם ברית לאמר לזרעך נתתי את הארץ הזאת מנהר מצרים עד הנהר הגדל נהר פרת	
בראשית	בראשית טו	יט	את הקיני ואת הקנזי ואת הקדמני	
בראשית	בראשית טו	כ	ואת החתי ואת הפרזי ואת הרפאים	
בראשית	בראשית טו	כא	ואת האמרי ואת הכנעני ואת הגרגשי ואת היבוסי	
בראשית	בראשית טז	א	ושרי אשת אברם לא ילדה לו ולה שפחה מצרית ושמה הגר	
בראשית	בראשית טז	ב	ותאמר שרי אל אברם הנה נא עצרני יהוה מלדת בא נא אל שפחתי אולי אבנה ממנה וישמע אברם לקול שרי	
בראשית	בראשית טז	ג	ותקח שרי אשת אברם את הגר המצרית שפחתה מקץ עשר שנים לשבת אברם בארץ כנען ותתן אתה לאברם אישה לו לאשה	
בראשית	בראשית טז	ד	ויבא אל הגר ותהר ותרא כי הרתה ותקל גברתה בעיניה	
בראשית	בראשית טז	ה	ותאמר שרי אל אברם חמסי עליך אנכי נתתי שפחתי בחיקך ותרא כי הרתה ואקל בעיניה ישפט יהוה ביני וביניך	
בראשית	בראשית טז	ו	ויאמר אברם אל שרי הנה שפחתך בידך עשי לה הטוב בעיניך ותענה שרי ותברח מפניה	
בראשית	בראשית טז	ז	וימצאה מלאך יהוה על עין המים במדבר על העין בדרך שור	
בראשית	בראשית טז	ח	ויאמר הגר שפחת שרי אי מזה באת ואנה תלכי ותאמר מפני שרי גברתי אנכי ברחת	
בראשית	בראשית טז	ט	ויאמר לה מלאך יהוה שובי אל גברתך והתעני תחת ידיה	
בראשית	בראשית טז	י	ויאמר לה מלאך יהוה הרבה ארבה את זרעך ולא יספר מרב	
בראשית	בראשית טז	יא	ויאמר לה מלאך יהוה הנך הרה וילדת בן וקראת שמו ישמעאל כי שמע יהוה אל עניך	
בראשית	בראשית טז	יב	והוא יהיה פרא אדם ידו בכל ויד כל בו ועל פני כל אחיו ישכן	
בראשית	בראשית טז	יג	ותקרא שם יהוה הדבר אליה אתה אל ראי כי אמרה הגם הלם ראיתי אחרי ראי	
בראשית	בראשית טז	יד	על כן קרא לבאר באר לחי ראי הנה בין קדש ובין ברד	
בראשית	בראשית טז	טו	ותלד הגר לאברם בן ויקרא אברם שם בנו אשר ילדה הגר ישמעאל	
בראשית	בראשית טז	טז	ואברם בן שמנים שנה ושש שנים בלדת הגר את ישמעאל לאברם	
בראשית	בראשית יז	א	ויהי אברם בן תשעים שנה ותשע שנים וירא יהוה אל אברם ויאמר אליו אני אל שדי התהלך לפני והיה תמים	
בראשית	בראשית יז	ב	ואתנה בריתי ביני ובינך וארבה אותך במאד מאד	
בראשית	בראשית יז	ג	ויפל אברם על פניו וידבר אתו אלהים לאמר	
בראשית	בראשית יז	ד	אני הנה בריתי אתך והיית לאב המון גוים	
בראשית	בראשית יז	ה	ולא יקרא עוד את שמך אברם והיה שמך אברהם כי אב המון גוים נתתיך	
בראשית	בראשית יז	ו	והפרתי אתך במאד מאד ונתתיך לגוים ומלכים ממך יצאו	
בראשית	בראשית יז	ז	והקמתי את בריתי ביני ובינך ובין זרעך אחריך לדרתם לברית עולם להיות לך לאלהים ולזרעך אחריך	
בראשית	בראשית יז	ח	ונתתי לך ולזרעך אחריך את ארץ מגריך את כל ארץ כנען לאחזת עולם והייתי להם לאלהים	
בראשית	בראשית יז	ט	ויאמר אלהים אל אברהם ואתה את בריתי תשמר אתה וזרעך אחריך לדרתם	
בראשית	בראשית יז	י	זאת בריתי אשר תשמרו ביני וביניכם ובין זרעך אחריך המול לכם כל זכר	
בראשית	בראשית יז	יא	ונמלתם את בשר ערלתכם והיה לאות ברית ביני וביניכם	
בראשית	בראשית יז	יב	ובן שמנת ימים ימול לכם כל זכר לדרתיכם יליד בית ומקנת כסף מכל בן נכר אשר לא מזרעך הוא	
בראשית	בראשית יז	יג	המול ימול יליד ביתך ומקנת כספך והיתה בריתי בבשרכם לברית עולם	
בראשית	בראשית יז	יד	וערל זכר אשר לא ימול את בשר ערלתו ונכרתה הנפש ההוא מעמיה את בריתי הפר	
בראשית	בראשית יז	טו	ויאמר אלהים אל אברהם שרי אשתך לא תקרא את שמה שרי כי שרה שמה	
בראשית	בראשית יז	טז	וברכתי אתה וגם נתתי ממנה לך בן וברכתיה והיתה לגוים מלכי עמים ממנה יהיו	
בראשית	בראשית יז	יז	ויפל אברהם על פניו ויצחק ויאמר בלבו הלבן מאה שנה יולד ואם שרה הבת תשעים שנה תלד	
בראשית	בראשית יז	יח	ויאמר אברהם אל האלהים לו ישמעאל יחיה לפניך	
בראשית	בראשית יז	יט	ויאמר אלהים אבל שרה אשתך ילדת לך בן וקראת את שמו יצחק והקמתי את בריתי אתו לברית עולם לזרעו אחריו	
בראשית	בראשית יז	כ	ולישמעאל שמעתיך הנה ברכתי אתו והפריתי אתו והרביתי אתו במאד מאד שנים עשר נשיאם יוליד ונתתיו לגוי גדול	
בראשית	בראשית יז	כא	ואת בריתי אקים את יצחק אשר תלד לך שרה למועד הזה בשנה האחרת	
בראשית	בראשית יז	כב	ויכל לדבר אתו ויעל אלהים מעל אברהם	
בראשית	בראשית יז	כג	ויקח אברהם את ישמעאל בנו ואת כל ילידי ביתו ואת כל מקנת כספו כל זכר באנשי בית אברהם וימל את בשר ערלתם בעצם היום הזה כאשר דבר אתו אלהים	
בראשית	בראשית יז	כד	ואברהם בן תשעים ותשע שנה בהמלו בשר ערלתו	
בראשית	בראשית יז	כה	וישמעאל בנו בן שלש עשרה שנה בהמלו את בשר ערלתו	
בראשית	בראשית יז	כו	בעצם היום הזה נמול אברהם וישמעאל בנו	
בראשית	בראשית יז	כז	וכל אנשי ביתו יליד בית ומקנת כסף מאת בן נכר נמלו אתו	
בראשית	בראשית יח	א	וירא אליו יהוה באלני ממרא והוא ישב פתח האהל כחם היום	
בראשית	בראשית יח	ב	וישא עיניו וירא והנה שלשה אנשים נצבים עליו וירא וירץ לקראתם מפתח האהל וישתחו ארצה	
בראשית	בראשית יח	ג	ויאמר אדני אם נא מצאתי חן בעיניך אל נא תעבר מעל עבדך	
בראשית	בראשית יח	ד	יקח נא מעט מים ורחצו רגליכם והשענו תחת העץ	
בראשית	בראשית יח	ה	ואקחה פת לחם וסעדו לבכם אחר תעברו כי על כן עברתם על עבדכם ויאמרו כן תעשה כאשר דברת	
בראשית	בראשית יח	ו	וימהר אברהם האהלה אל שרה ויאמר מהרי שלש סאים קמח סלת לושי ועשי עגות	
בראשית	בראשית יח	ז	ואל הבקר רץ אברהם ויקח בן בקר רך וטוב ויתן אל הנער וימהר לעשות אתו	
בראשית	בראשית יח	ח	ויקח חמאה וחלב ובן הבקר אשר עשה ויתן לפניהם והוא עמד עליהם תחת העץ ויאכלו	
בראשית	בראשית יח	ט	ויאמרו אליו איה שרה אשתך ויאמר הנה באהל	
בראשית	בראשית יח	י	ויאמר שוב אשוב אליך כעת חיה והנה בן לשרה אשתך ושרה שמעת פתח האהל והוא אחריו	
בראשית	בראשית יח	יא	ואברהם ושרה זקנים באים בימים חדל להיות לשרה ארח כנשים	
בראשית	בראשית יח	יב	ותצחק שרה בקרבה לאמר אחרי בלתי היתה לי עדנה ואדני זקן	
בראשית	בראשית יח	יג	ויאמר יהוה אל אברהם למה זה צחקה שרה לאמר האף אמנם אלד ואני זקנתי	
בראשית	בראשית יח	יד	היפלא מיהוה דבר למועד אשוב אליך כעת חיה ולשרה בן	
בראשית	בראשית יח	טו	ותכחש שרה לאמר לא צחקתי כי יראה ויאמר לא כי צחקת	
בראשית	בראשית יח	טז	ויקמו משם האנשים וישקפו על פני סדם ואברהם הלך עמם לשלחם	
בראשית	בראשית יח	יז	ויהוה אמר המכסה אני מאברהם אשר אני עשה	
בראשית	בראשית יח	יח	ואברהם היו יהיה לגוי גדול ועצום ונברכו בו כל גויי הארץ	
בראשית	בראשית יח	יט	כי ידעתיו למען אשר יצוה את בניו ואת ביתו אחריו ושמרו דרך יהוה לעשות צדקה ומשפט למען הביא יהוה על אברהם את אשר דבר עליו	
בראשית	בראשית יח	כ	ויאמר יהוה זעקת סדם ועמרה כי רבה וחטאתם כי כבדה מאד	
בראשית	בראשית יח	כא	ארדה נא ואראה הכצעקתה הבאה אלי עשו כלה ואם לא אדעה	
בראשית	בראשית יח	כב	ויפנו משם האנשים וילכו סדמה ואברהם עודנו עמד לפני יהוה	
בראשית	בראשית יח	כג	ויגש אברהם ויאמר האף תספה צדיק עם רשע	
בראשית	בראשית יח	כד	אולי יש חמשים צדיקם בתוך העיר האף תספה ולא תשא למקום למען חמשים הצדיקם אשר בקרבה	
בראשית	בראשית יח	כה	חללה לך מעשת כדבר הזה להמית צדיק עם רשע והיה כצדיק כרשע חללה לך השפט כל הארץ לא יעשה משפט	
בראשית	בראשית יח	כו	ויאמר יהוה אם אמצא בסדם חמשים צדיקם בתוך העיר ונשאתי לכל המקום בעבורם	
בראשית	בראשית יח	כז	ויען אברהם ויאמר הנה נא הואלתי לדבר אל אדני ואנכי עפר ואפר	
בראשית	בראשית יח	כח	אולי יחסרון חמשים הצדיקם חמשה התשחית בחמשה את כל העיר ויאמר לא אשחית אם אמצא שם ארבעים וחמשה	
בראשית	בראשית יח	כט	ויסף עוד לדבר אליו ויאמר אולי ימצאון שם ארבעים ויאמר לא אעשה בעבור הארבעים	
בראשית	בראשית יח	ל	ויאמר אל נא יחר לאדני ואדברה אולי ימצאון שם שלשים ויאמר לא אעשה אם אמצא שם שלשים	
בראשית	בראשית יח	לא	ויאמר הנה נא הואלתי לדבר אל אדני אולי ימצאון שם עשרים ויאמר לא אשחית בעבור העשרים	
בראשית	בראשית יח	לב	ויאמר אל נא יחר לאדני ואדברה אך הפעם אולי ימצאון שם עשרה ויאמר לא אשחית בעבור העשרה	
בראשית	בראשית יח	לג	וילך יהוה כאשר כלה לדבר אל אברהם ואברהם שב למקמו	
בראשית	בראשית יט	א	ויבאו שני המלאכים סדמה בערב ולוט ישב בשער סדם וירא לוט ויקם לקראתם וישתחו אפים ארצה	
בראשית	בראשית יט	ב	ויאמר הנה נא אדני סורו נא אל בית עבדכם ולינו ורחצו רגליכם והשכמתם והלכתם לדרככם ויאמרו לא כי ברחוב נלין	
בראשית	בראשית יט	ג	ויפצר בם מאד ויסרו אליו ויבאו אל ביתו ויעש להם משתה ומצות אפה ויאכלו	
בראשית	בראשית יט	ד	טרם ישכבו ואנשי העיר אנשי סדם נסבו על הבית מנער ועד זקן כל העם מקצה	
בראשית	בראשית יט	ה	ויקראו אל לוט ויאמרו לו איה האנשים אשר באו אליך הלילה הוציאם אלינו ונדעה אתם	
בראשית	בראשית יט	ו	ויצא אלהם לוט הפתחה והדלת סגר אחריו	
בראשית	בראשית יט	ז	ויאמר אל נא אחי תרעו	
בראשית	בראשית יט	ח	הנה נא לי שתי בנות אשר לא ידעו איש אוציאה נא אתהן אליכם ועשו להן כטוב בעיניכם רק לאנשים האל אל תעשו דבר כי על כן באו בצל קרתי	
בראשית	בראשית יט	ט	ויאמרו גש הלאה ויאמרו האחד בא לגור וישפט שפוט עתה נרע לך מהם ויפצרו באיש בלוט מאד ויגשו לשבר הדלת	
בראשית	בראשית יט	י	וישלחו האנשים את ידם ויביאו את לוט אליהם הביתה ואת הדלת סגרו	
בראשית	בראשית יט	יא	ואת האנשים אשר פתח הבית הכו בסנורים מקטן ועד גדול וילאו למצא הפתח	
בראשית	בראשית יט	יב	ויאמרו האנשים אל לוט עד מי לך פה חתן ובניך ובנתיך וכל אשר לך בעיר הוצא מן המקום	
בראשית	בראשית יט	יג	כי משחתים אנחנו את המקום הזה כי גדלה צעקתם את פני יהוה וישלחנו יהוה לשחתה	
בראשית	בראשית יט	יד	ויצא לוט וידבר אל חתניו לקחי בנתיו ויאמר קומו צאו מן המקום הזה כי משחית יהוה את העיר ויהי כמצחק בעיני חתניו	
בראשית	בראשית יט	טו	וכמו השחר עלה ויאיצו המלאכים בלוט לאמר קום קח את אשתך ואת שתי בנתיך הנמצאת פן תספה בעון העיר	
בראשית	בראשית יט	טז	ויתמהמה ויחזיקו האנשים בידו וביד אשתו וביד שתי בנתיו בחמלת יהוה עליו ויצאהו וינחהו מחוץ לעיר	
בראשית	בראשית יט	יז	ויהי כהוציאם אתם החוצה ויאמר המלט על נפשך אל תביט אחריך ואל תעמד בכל הככר ההרה המלט פן תספה	
בראשית	בראשית יט	יח	ויאמר לוט אלהם אל נא אדני	
בראשית	בראשית יט	יט	הנה נא מצא עבדך חן בעיניך ותגדל חסדך אשר עשית עמדי להחיות את נפשי ואנכי לא אוכל להמלט ההרה פן תדבקני הרעה ומתי	
בראשית	בראשית יט	כ	הנה נא העיר הזאת קרבה לנוס שמה והוא מצער אמלטה נא שמה הלא מצער הוא ותחי נפשי	
בראשית	בראשית יט	כא	ויאמר אליו הנה נשאתי פניך גם לדבר הזה לבלתי הפכי את העיר אשר דברת	
בראשית	בראשית יט	כב	מהר המלט שמה כי לא אוכל לעשות דבר עד באך שמה על כן קרא שם העיר צוער	
בראשית	בראשית יט	כג	השמש יצא על הארץ ולוט בא צערה	
בראשית	בראשית יט	כד	ויהוה המטיר על סדם ועל עמרה גפרית ואש מאת יהוה מן השמים	
בראשית	בראשית יט	כה	ויהפך את הערים האל ואת כל הככר ואת כל ישבי הערים וצמח האדמה	
בראשית	בראשית יט	כו	ותבט אשתו מאחריו ותהי נציב מלח	
בראשית	בראשית יט	כז	וישכם אברהם בבקר אל המקום אשר עמד שם את פני יהוה	
בראשית	בראשית יט	כח	וישקף על פני סדם ועמרה ועל כל פני ארץ הככר וירא והנה עלה קיטר הארץ כקיטר הכבשן	
בראשית	בראשית יט	כט	ויהי בשחת אלהים את ערי הככר ויזכר אלהים את אברהם וישלח את לוט מתוך ההפכה בהפך את הערים אשר ישב בהן לוט	
בראשית	בראשית יט	ל	ויעל לוט מצוער וישב בהר ושתי בנתיו עמו כי ירא לשבת בצוער וישב במערה הוא ושתי בנתיו	
בראשית	בראשית יט	לא	ותאמר הבכירה אל הצעירה אבינו זקן ואיש אין בארץ לבוא עלינו כדרך כל הארץ	
בראשית	בראשית יט	לב	לכה נשקה את אבינו יין ונשכבה עמו ונחיה מאבינו זרע	
בראשית	בראשית יט	לג	ותשקין את אביהן יין בלילה הוא ותבא הבכירה ותשכב את אביה ולא ידע בשכבה ובקומה	
בראשית	בראשית יט	לד	ויהי ממחרת ותאמר הבכירה אל הצעירה הן שכבתי אמש את אבי נשקנו יין גם הלילה ובאי שכבי עמו ונחיה מאבינו זרע	
בראשית	בראשית יט	לה	ותשקין גם בלילה ההוא את אביהן יין ותקם הצעירה ותשכב עמו ולא ידע בשכבה ובקמה	
בראשית	בראשית יט	לו	ותהרין שתי בנות לוט מאביהן	
בראשית	בראשית יט	לז	ותלד הבכירה בן ותקרא שמו מואב הוא אבי מואב עד היום	
בראשית	בראשית יט	לח	והצעירה גם הוא ילדה בן ותקרא שמו בן עמי הוא אבי בני עמון עד היום	
בראשית	בראשית כ	א	ויסע משם אברהם ארצה הנגב וישב בין קדש ובין שור ויגר בגרר	
בראשית	בראשית כ	ב	ויאמר אברהם אל שרה אשתו אחתי הוא וישלח אבימלך מלך גרר ויקח את שרה	
בראשית	בראשית כ	ג	ויבא אלהים אל אבימלך בחלום הלילה ויאמר לו הנך מת על האשה אשר לקחת והוא בעלת בעל	
בראשית	בראשית כ	ד	ואבימלך לא קרב אליה ויאמר אדני הגוי גם צדיק תהרג	
בראשית	בראשית כ	ה	הלא הוא אמר לי אחתי הוא והיא גם הוא אמרה אחי הוא בתם לבבי ובנקין כפי עשיתי זאת	
בראשית	בראשית כ	ו	ויאמר אליו האלהים בחלם גם אנכי ידעתי כי בתם לבבך עשית זאת ואחשך גם אנכי אותך מחטו לי על כן לא נתתיך לנגע אליה	
בראשית	בראשית כ	ז	ועתה השב אשת האיש כי נביא הוא ויתפלל בעדך וחיה ואם אינך משיב דע כי מות תמות אתה וכל אשר לך	
בראשית	בראשית כ	ח	וישכם אבימלך בבקר ויקרא לכל עבדיו וידבר את כל הדברים האלה באזניהם וייראו האנשים מאד	
בראשית	בראשית כ	ט	ויקרא אבימלך לאברהם ויאמר לו מה עשית לנו ומה חטאתי לך כי הבאת עלי ועל ממלכתי חטאה גדלה מעשים אשר לא יעשו עשית עמדי	
בראשית	בראשית כ	י	ויאמר אבימלך אל אברהם מה ראית כי עשית את הדבר הזה	
בראשית	בראשית כ	יא	ויאמר אברהם כי אמרתי רק אין יראת אלהים במקום הזה והרגוני על דבר אשתי	
בראשית	בראשית כ	יב	וגם אמנה אחתי בת אבי הוא אך לא בת אמי ותהי לי לאשה	
בראשית	בראשית כ	יג	ויהי כאשר התעו אתי אלהים מבית אבי ואמר לה זה חסדך אשר תעשי עמדי אל כל המקום אשר נבוא שמה אמרי לי אחי הוא	
בראשית	בראשית כ	יד	ויקח אבימלך צאן ובקר ועבדים ושפחת ויתן לאברהם וישב לו את שרה אשתו	
בראשית	בראשית כ	טו	ויאמר אבימלך הנה ארצי לפניך בטוב בעיניך שב	
בראשית	בראשית כ	טז	ולשרה אמר הנה נתתי אלף כסף לאחיך הנה הוא לך כסות עינים לכל אשר אתך ואת כל ונכחת	
בראשית	בראשית כ	יז	ויתפלל אברהם אל האלהים וירפא אלהים את אבימלך ואת אשתו ואמהתיו וילדו	
בראשית	בראשית כ	יח	כי עצר עצר יהוה בעד כל רחם לבית אבימלך על דבר שרה אשת אברהם	
בראשית	בראשית כא	א	ויהוה פקד את שרה כאשר אמר ויעש יהוה לשרה כאשר דבר	
בראשית	בראשית כא	ב	ותהר ותלד שרה לאברהם בן לזקניו למועד אשר דבר אתו אלהים	
בראשית	בראשית כא	ג	ויקרא אברהם את שם בנו הנולד לו אשר ילדה לו שרה יצחק	
בראשית	בראשית כא	ד	וימל אברהם את יצחק בנו בן שמנת ימים כאשר צוה אתו אלהים	
בראשית	בראשית כא	ה	ואברהם בן מאת שנה בהולד לו את יצחק בנו	
בראשית	בראשית כא	ו	ותאמר שרה צחק עשה לי אלהים כל השמע יצחק לי	
בראשית	בראשית כא	ז	ותאמר מי מלל לאברהם היניקה בנים שרה כי ילדתי בן לזקניו	
בראשית	בראשית כא	ח	ויגדל הילד ויגמל ויעש אברהם משתה גדול ביום הגמל את יצחק	
בראשית	בראשית כא	ט	ותרא שרה את בן הגר המצרית אשר ילדה לאברהם מצחק	
בראשית	בראשית כא	י	ותאמר לאברהם גרש האמה הזאת ואת בנה כי לא יירש בן האמה הזאת עם בני עם יצחק	
בראשית	בראשית כא	יא	וירע הדבר מאד בעיני אברהם על אודת בנו	
בראשית	בראשית כא	יב	ויאמר אלהים אל אברהם אל ירע בעיניך על הנער ועל אמתך כל אשר תאמר אליך שרה שמע בקלה כי ביצחק יקרא לך זרע	
בראשית	בראשית כא	יג	וגם את בן האמה לגוי אשימנו כי זרעך הוא	
בראשית	בראשית כא	יד	וישכם אברהם בבקר ויקח לחם וחמת מים ויתן אל הגר שם על שכמה ואת הילד וישלחה ותלך ותתע במדבר באר שבע	
בראשית	בראשית כא	טו	ויכלו המים מן החמת ותשלך את הילד תחת אחד השיחם	
בראשית	בראשית כא	טז	ותלך ותשב לה מנגד הרחק כמטחוי קשת כי אמרה אל אראה במות הילד ותשב מנגד ותשא את קלה ותבך	
בראשית	בראשית כא	יז	וישמע אלהים את קול הנער ויקרא מלאך אלהים אל הגר מן השמים ויאמר לה מה לך הגר אל תיראי כי שמע אלהים אל קול הנער באשר הוא שם	
בראשית	בראשית כא	יח	קומי שאי את הנער והחזיקי את ידך בו כי לגוי גדול אשימנו	
בראשית	בראשית כא	יט	ויפקח אלהים את עיניה ותרא באר מים ותלך ותמלא את החמת מים ותשק את הנער	
בראשית	בראשית כא	כ	ויהי אלהים את הנער ויגדל וישב במדבר ויהי רבה קשת	
בראשית	בראשית כא	כא	וישב במדבר פארן ותקח לו אמו אשה מארץ מצרים	
בראשית	בראשית כא	כב	ויהי בעת ההוא ויאמר אבימלך ופיכל שר צבאו אל אברהם לאמר אלהים עמך בכל אשר אתה עשה	
בראשית	בראשית כא	כג	ועתה השבעה לי באלהים הנה אם תשקר לי ולניני ולנכדי כחסד אשר עשיתי עמך תעשה עמדי ועם הארץ אשר גרתה בה	
בראשית	בראשית כא	כד	ויאמר אברהם אנכי אשבע	
בראשית	בראשית כא	כה	והוכח אברהם את אבימלך על אדות באר המים אשר גזלו עבדי אבימלך	
בראשית	בראשית כא	כו	ויאמר אבימלך לא ידעתי מי עשה את הדבר הזה וגם אתה לא הגדת לי וגם אנכי לא שמעתי בלתי היום	
בראשית	בראשית כא	כז	ויקח אברהם צאן ובקר ויתן לאבימלך ויכרתו שניהם ברית	
בראשית	בראשית כא	כח	ויצב אברהם את שבע כבשת הצאן לבדהן	
בראשית	בראשית כא	כט	ויאמר אבימלך אל אברהם מה הנה שבע כבשת האלה אשר הצבת לבדנה	
בראשית	בראשית כא	ל	ויאמר כי את שבע כבשת תקח מידי בעבור תהיה לי לעדה כי חפרתי את הבאר הזאת	
בראשית	בראשית כא	לא	על כן קרא למקום ההוא באר שבע כי שם נשבעו שניהם	
בראשית	בראשית כא	לב	ויכרתו ברית בבאר שבע ויקם אבימלך ופיכל שר צבאו וישבו אל ארץ פלשתים	
בראשית	בראשית כא	לג	ויטע אשל בבאר שבע ויקרא שם בשם יהוה אל עולם	
בראשית	בראשית כא	לד	ויגר אברהם בארץ פלשתים ימים רבים	
בראשית	בראשית כב	א	ויהי אחר הדברים האלה והאלהים נסה את אברהם ויאמר אליו אברהם ויאמר הנני	
בראשית	בראשית כב	ב	ויאמר קח נא את בנך את יחידך אשר אהבת את יצחק ולך לך אל ארץ המריה והעלהו שם לעלה על אחד ההרים אשר אמר אליך	
בראשית	בראשית כב	ג	וישכם אברהם בבקר ויחבש את חמרו ויקח את שני נעריו אתו ואת יצחק בנו ויבקע עצי עלה ויקם וילך אל המקום אשר אמר לו האלהים	
בראשית	בראשית כב	ד	ביום השלישי וישא אברהם את עיניו וירא את המקום מרחק	
בראשית	בראשית כב	ה	ויאמר אברהם אל נעריו שבו לכם פה עם החמור ואני והנער נלכה עד כה ונשתחוה ונשובה אליכם	
בראשית	בראשית כב	ו	ויקח אברהם את עצי העלה וישם על יצחק בנו ויקח בידו את האש ואת המאכלת וילכו שניהם יחדו	
בראשית	בראשית כב	ז	ויאמר יצחק אל אברהם אביו ויאמר אבי ויאמר הנני בני ויאמר הנה האש והעצים ואיה השה לעלה	
בראשית	בראשית כב	ח	ויאמר אברהם אלהים יראה לו השה לעלה בני וילכו שניהם יחדו	
בראשית	בראשית כב	ט	ויבאו אל המקום אשר אמר לו האלהים ויבן שם אברהם את המזבח ויערך את העצים ויעקד את יצחק בנו וישם אתו על המזבח ממעל לעצים	
בראשית	בראשית כב	י	וישלח אברהם את ידו ויקח את המאכלת לשחט את בנו	
בראשית	בראשית כב	יא	ויקרא אליו מלאך יהוה מן השמים ויאמר אברהם אברהם ויאמר הנני	
בראשית	בראשית כב	יב	ויאמר אל תשלח ידך אל הנער ואל תעש לו מאומה כי עתה ידעתי כי ירא אלהים אתה ולא חשכת את בנך את יחידך ממני	
בראשית	בראשית כב	יג	וישא אברהם את עיניו וירא והנה איל אחר נאחז בסבך בקרניו וילך אברהם ויקח את האיל ויעלהו לעלה תחת בנו	
בראשית	בראשית כב	יד	ויקרא אברהם שם המקום ההוא יהוה יראה אשר יאמר היום בהר יהוה יראה	
בראשית	בראשית כב	טו	ויקרא מלאך יהוה אל אברהם שנית מן השמים	
בראשית	בראשית כב	טז	ויאמר בי נשבעתי נאם יהוה כי יען אשר עשית את הדבר הזה ולא חשכת את בנך את יחידך	
בראשית	בראשית כב	יז	כי ברך אברכך והרבה ארבה את זרעך ככוכבי השמים וכחול אשר על שפת הים וירש זרעך את שער איביו	
בראשית	בראשית כב	יח	והתברכו בזרעך כל גויי הארץ עקב אשר שמעת בקלי	
בראשית	בראשית כב	יט	וישב אברהם אל נעריו ויקמו וילכו יחדו אל באר שבע וישב אברהם בבאר שבע	
בראשית	בראשית כב	כ	ויהי אחרי הדברים האלה ויגד לאברהם לאמר הנה ילדה מלכה גם הוא בנים לנחור אחיך	
בראשית	בראשית כב	כא	את עוץ בכרו ואת בוז אחיו ואת קמואל אבי ארם	
בראשית	בראשית כב	כב	ואת כשד ואת חזו ואת פלדש ואת ידלף ואת בתואל	
בראשית	בראשית כב	כג	ובתואל ילד את רבקה שמנה אלה ילדה מלכה לנחור אחי אברהם	
בראשית	בראשית כב	כד	ופילגשו ושמה ראומה ותלד גם הוא את טבח ואת גחם ואת תחש ואת מעכה	
בראשית	בראשית כג	א	ויהיו חיי שרה מאה שנה ועשרים שנה ושבע שנים שני חיי שרה	
בראשית	בראשית כג	ב	ותמת שרה בקרית ארבע הוא חברון בארץ כנען ויבא אברהם לספד לשרה ולבכתה	
בראשית	בראשית כג	ג	ויקם אברהם מעל פני מתו וידבר אל בני חת לאמר	
בראשית	בראשית כג	ד	גר ותושב אנכי עמכם תנו לי אחזת קבר עמכם ואקברה מתי מלפני	
בראשית	בראשית כג	ה	ויענו בני חת את אברהם לאמר לו	
בראשית	בראשית כג	ו	שמענו אדני נשיא אלהים אתה בתוכנו במבחר קברינו קבר את מתך איש ממנו את קברו לא יכלה ממך מקבר מתך	
בראשית	בראשית כג	ז	ויקם אברהם וישתחו לעם הארץ לבני חת	
בראשית	בראשית כג	ח	וידבר אתם לאמר אם יש את נפשכם לקבר את מתי מלפני שמעוני ופגעו לי בעפרון בן צחר	
בראשית	בראשית כג	ט	ויתן לי את מערת המכפלה אשר לו אשר בקצה שדהו בכסף מלא יתננה לי בתוככם לאחזת קבר	
בראשית	בראשית כג	י	ועפרון ישב בתוך בני חת ויען עפרון החתי את אברהם באזני בני חת לכל באי שער עירו לאמר	
בראשית	בראשית כג	יא	לא אדני שמעני השדה נתתי לך והמערה אשר בו לך נתתיה לעיני בני עמי נתתיה לך קבר מתך	
בראשית	בראשית כג	יב	וישתחו אברהם לפני עם הארץ	
בראשית	בראשית כג	יג	וידבר אל עפרון באזני עם הארץ לאמר אך אם אתה לו שמעני נתתי כסף השדה קח ממני ואקברה את מתי שמה	
בראשית	בראשית כג	יד	ויען עפרון את אברהם לאמר לו	
בראשית	בראשית כג	טו	אדני שמעני ארץ ארבע מאת שקל כסף ביני ובינך מה הוא ואת מתך קבר	
בראשית	בראשית כג	טז	וישמע אברהם אל עפרון וישקל אברהם לעפרן את הכסף אשר דבר באזני בני חת ארבע מאות שקל כסף עבר לסחר	
בראשית	בראשית כג	יז	ויקם שדה עפרון אשר במכפלה אשר לפני ממרא השדה והמערה אשר בו וכל העץ אשר בשדה אשר בכל גבלו סביב	
בראשית	בראשית כג	יח	לאברהם למקנה לעיני בני חת בכל באי שער עירו	
בראשית	בראשית כג	יט	ואחרי כן קבר אברהם את שרה אשתו אל מערת שדה המכפלה על פני ממרא הוא חברון בארץ כנען	
בראשית	בראשית כג	כ	ויקם השדה והמערה אשר בו לאברהם לאחזת קבר מאת בני חת	
בראשית	בראשית כד	א	ואברהם זקן בא בימים ויהוה ברך את אברהם בכל	
בראשית	בראשית כד	ב	ויאמר אברהם אל עבדו זקן ביתו המשל בכל אשר לו שים נא ידך תחת ירכי	
בראשית	בראשית כד	ג	ואשביעך ביהוה אלהי השמים ואלהי הארץ אשר לא תקח אשה לבני מבנות הכנעני אשר אנכי יושב בקרבו	
בראשית	בראשית כד	ד	כי אל ארצי ואל מולדתי תלך ולקחת אשה לבני ליצחק	
בראשית	בראשית כד	ה	ויאמר אליו העבד אולי לא תאבה האשה ללכת אחרי אל הארץ הזאת ההשב אשיב את בנך אל הארץ אשר יצאת משם	
בראשית	בראשית כד	ו	ויאמר אליו אברהם השמר לך פן תשיב את בני שמה	
בראשית	בראשית כד	ז	יהוה אלהי השמים אשר לקחני מבית אבי ומארץ מולדתי ואשר דבר לי ואשר נשבע לי לאמר לזרעך אתן את הארץ הזאת הוא ישלח מלאכו לפניך ולקחת אשה לבני משם	
בראשית	בראשית כד	ח	ואם לא תאבה האשה ללכת אחריך ונקית משבעתי זאת רק את בני לא תשב שמה	
בראשית	בראשית כד	ט	וישם העבד את ידו תחת ירך אברהם אדניו וישבע לו על הדבר הזה	
בראשית	בראשית כד	י	ויקח העבד עשרה גמלים מגמלי אדניו וילך וכל טוב אדניו בידו ויקם וילך אל ארם נהרים אל עיר נחור	
בראשית	בראשית כד	יא	ויברך הגמלים מחוץ לעיר אל באר המים לעת ערב לעת צאת השאבת	
בראשית	בראשית כד	יב	ויאמר יהוה אלהי אדני אברהם הקרה נא לפני היום ועשה חסד עם אדני אברהם	
בראשית	בראשית כד	יג	הנה אנכי נצב על עין המים ובנות אנשי העיר יצאת לשאב מים	
בראשית	בראשית כד	יד	והיה הנער אשר אמר אליה הטי נא כדך ואשתה ואמרה שתה וגם גמליך אשקה אתה הכחת לעבדך ליצחק ובה אדע כי עשית חסד עם אדני	
בראשית	בראשית כד	טו	ויהי הוא טרם כלה לדבר והנה רבקה יצאת אשר ילדה לבתואל בן מלכה אשת נחור אחי אברהם וכדה על שכמה	
בראשית	בראשית כד	טז	והנער טבת מראה מאד בתולה ואיש לא ידעה ותרד העינה ותמלא כדה ותעל	
בראשית	בראשית כד	יז	וירץ העבד לקראתה ויאמר הגמיאיני נא מעט מים מכדך	
בראשית	בראשית כד	יח	ותאמר שתה אדני ותמהר ותרד כדה על ידה ותשקהו	
בראשית	בראשית כד	יט	ותכל להשקתו ותאמר גם לגמליך אשאב עד אם כלו לשתת	
בראשית	בראשית כד	כ	ותמהר ותער כדה אל השקת ותרץ עוד אל הבאר לשאב ותשאב לכל גמליו	
בראשית	בראשית כד	כא	והאיש משתאה לה מחריש לדעת ההצליח יהוה דרכו אם לא	
בראשית	בראשית כד	כב	ויהי כאשר כלו הגמלים לשתות ויקח האיש נזם זהב בקע משקלו ושני צמידים על ידיה עשרה זהב משקלם	
בראשית	בראשית כד	כג	ויאמר בת מי את הגידי נא לי היש בית אביך מקום לנו ללין	
בראשית	בראשית כד	כד	ותאמר אליו בת בתואל אנכי בן מלכה אשר ילדה לנחור	
בראשית	בראשית כד	כה	ותאמר אליו גם תבן גם מספוא רב עמנו גם מקום ללון	
בראשית	בראשית כד	כו	ויקד האיש וישתחו ליהוה	
בראשית	בראשית כד	כז	ויאמר ברוך יהוה אלהי אדני אברהם אשר לא עזב חסדו ואמתו מעם אדני אנכי בדרך נחני יהוה בית אחי אדני	
בראשית	בראשית כד	כח	ותרץ הנער ותגד לבית אמה כדברים האלה	
בראשית	בראשית כד	כט	ולרבקה אח ושמו לבן וירץ לבן אל האיש החוצה אל העין	
בראשית	בראשית כד	ל	ויהי כראת את הנזם ואת הצמדים על ידי אחתו וכשמעו את דברי רבקה אחתו לאמר כה דבר אלי האיש ויבא אל האיש והנה עמד על הגמלים על העין	
בראשית	בראשית כד	לא	ויאמר בוא ברוך יהוה למה תעמד בחוץ ואנכי פניתי הבית ומקום לגמלים	
בראשית	בראשית כד	לב	ויבא האיש הביתה ויפתח הגמלים ויתן תבן ומספוא לגמלים ומים לרחץ רגליו ורגלי האנשים אשר אתו	
בראשית	בראשית כד	לג	ויישם לפניו לאכל ויאמר לא אכל עד אם דברתי דברי ויאמר דבר	
בראשית	בראשית כד	לד	ויאמר עבד אברהם אנכי	
בראשית	בראשית כד	לה	ויהוה ברך את אדני מאד ויגדל ויתן לו צאן ובקר וכסף וזהב ועבדם ושפחת וגמלים וחמרים	
בראשית	בראשית כד	לו	ותלד שרה אשת אדני בן לאדני אחרי זקנתה ויתן לו את כל אשר לו	
בראשית	בראשית כד	לז	וישבעני אדני לאמר לא תקח אשה לבני מבנות הכנעני אשר אנכי ישב בארצו	
בראשית	בראשית כד	לח	אם לא אל בית אבי תלך ואל משפחתי ולקחת אשה לבני	
בראשית	בראשית כד	לט	ואמר אל אדני אלי לא תלך האשה אחרי	
בראשית	בראשית כד	מ	ויאמר אלי יהוה אשר התהלכתי לפניו ישלח מלאכו אתך והצליח דרכך ולקחת אשה לבני ממשפחתי ומבית אבי	
בראשית	בראשית כד	מא	אז תנקה מאלתי כי תבוא אל משפחתי ואם לא יתנו לך והיית נקי מאלתי	
בראשית	בראשית כד	מב	ואבא היום אל העין ואמר יהוה אלהי אדני אברהם אם ישך נא מצליח דרכי אשר אנכי הלך עליה	
בראשית	בראשית כד	מג	הנה אנכי נצב על עין המים והיה העלמה היצאת לשאב ואמרתי אליה השקיני נא מעט מים מכדך	
בראשית	בראשית כד	מד	ואמרה אלי גם אתה שתה וגם לגמליך אשאב הוא האשה אשר הכיח יהוה לבן אדני	
בראשית	בראשית כד	מה	אני טרם אכלה לדבר אל לבי והנה רבקה יצאת וכדה על שכמה ותרד העינה ותשאב ואמר אליה השקיני נא	
בראשית	בראשית כד	מו	ותמהר ותורד כדה מעליה ותאמר שתה וגם גמליך אשקה ואשת וגם הגמלים השקתה	
בראשית	בראשית כד	מז	ואשאל אתה ואמר בת מי את ותאמר בת בתואל בן נחור אשר ילדה לו מלכה ואשם הנזם על אפה והצמידים על ידיה	
בראשית	בראשית כד	מח	ואקד ואשתחוה ליהוה ואברך את יהוה אלהי אדני אברהם אשר הנחני בדרך אמת לקחת את בת אחי אדני לבנו	
בראשית	בראשית כד	מט	ועתה אם ישכם עשים חסד ואמת את אדני הגידו לי ואם לא הגידו לי ואפנה על ימין או על שמאל	
בראשית	בראשית כד	נ	ויען לבן ובתואל ויאמרו מיהוה יצא הדבר לא נוכל דבר אליך רע או טוב	
בראשית	בראשית כד	נא	הנה רבקה לפניך קח ולך ותהי אשה לבן אדניך כאשר דבר יהוה	
בראשית	בראשית כד	נב	ויהי כאשר שמע עבד אברהם את דבריהם וישתחו ארצה ליהוה	
בראשית	בראשית כד	נג	ויוצא העבד כלי כסף וכלי זהב ובגדים ויתן לרבקה ומגדנת נתן לאחיה ולאמה	
בראשית	בראשית כד	נד	ויאכלו וישתו הוא והאנשים אשר עמו וילינו ויקומו בבקר ויאמר שלחני לאדני	
בראשית	בראשית כד	נה	ויאמר אחיה ואמה תשב הנער אתנו ימים או עשור אחר תלך	
בראשית	בראשית כד	נו	ויאמר אלהם אל תאחרו אתי ויהוה הצליח דרכי שלחוני ואלכה לאדני	
בראשית	בראשית כד	נז	ויאמרו נקרא לנער ונשאלה את פיה	
בראשית	בראשית כד	נח	ויקראו לרבקה ויאמרו אליה התלכי עם האיש הזה ותאמר אלך	
בראשית	בראשית כד	נט	וישלחו את רבקה אחתם ואת מנקתה ואת עבד אברהם ואת אנשיו	
בראשית	בראשית כד	ס	ויברכו את רבקה ויאמרו לה אחתנו את היי לאלפי רבבה ויירש זרעך את שער שנאיו	
בראשית	בראשית כד	סא	ותקם רבקה ונערתיה ותרכבנה על הגמלים ותלכנה אחרי האיש ויקח העבד את רבקה וילך	
בראשית	בראשית כד	סב	ויצחק בא מבוא באר לחי ראי והוא יושב בארץ הנגב	
בראשית	בראשית כד	סג	ויצא יצחק לשוח בשדה לפנות ערב וישא עיניו וירא והנה גמלים באים	
בראשית	בראשית כד	סד	ותשא רבקה את עיניה ותרא את יצחק ותפל מעל הגמל	
בראשית	בראשית כד	סה	ותאמר אל העבד מי האיש הלזה ההלך בשדה לקראתנו ויאמר העבד הוא אדני ותקח הצעיף ותתכס	
בראשית	בראשית כד	סו	ויספר העבד ליצחק את כל הדברים אשר עשה	
בראשית	בראשית כד	סז	ויבאה יצחק האהלה שרה אמו ויקח את רבקה ותהי לו לאשה ויאהבה וינחם יצחק אחרי אמו	
בראשית	בראשית כה	א	ויסף אברהם ויקח אשה ושמה קטורה	
בראשית	בראשית כה	ב	ותלד לו את זמרן ואת יקשן ואת מדן ואת מדין ואת ישבק ואת שוח	
בראשית	בראשית כה	ג	ויקשן ילד את שבא ואת דדן ובני דדן היו אשורם ולטושם ולאמים	
בראשית	בראשית כה	ד	ובני מדין עיפה ועפר וחנך ואבידע ואלדעה כל אלה בני קטורה	
בראשית	בראשית כה	ה	ויתן אברהם את כל אשר לו ליצחק	
בראשית	בראשית כה	ו	ולבני הפילגשים אשר לאברהם נתן אברהם מתנת וישלחם מעל יצחק בנו בעודנו חי קדמה אל ארץ קדם	
בראשית	בראשית כה	ז	ואלה ימי שני חיי אברהם אשר חי מאת שנה ושבעים שנה וחמש שנים	
בראשית	בראשית כה	ח	ויגוע וימת אברהם בשיבה טובה זקן ושבע ויאסף אל עמיו	
בראשית	בראשית כה	ט	ויקברו אתו יצחק וישמעאל בניו אל מערת המכפלה אל שדה עפרן בן צחר החתי אשר על פני ממרא	
בראשית	בראשית כה	י	השדה אשר קנה אברהם מאת בני חת שמה קבר אברהם ושרה אשתו	
בראשית	בראשית כה	יא	ויהי אחרי מות אברהם ויברך אלהים את יצחק בנו וישב יצחק עם באר לחי ראי	
בראשית	בראשית כה	יב	ואלה תלדת ישמעאל בן אברהם אשר ילדה הגר המצרית שפחת שרה לאברהם	
בראשית	בראשית כה	יג	ואלה שמות בני ישמעאל בשמתם לתולדתם בכר ישמעאל נבית וקדר ואדבאל ומבשם	
בראשית	בראשית כה	יד	ומשמע ודומה ומשא	
בראשית	בראשית כה	טו	חדד ותימא יטור נפיש וקדמה	
בראשית	בראשית כה	טז	אלה הם בני ישמעאל ואלה שמתם בחצריהם ובטירתם שנים עשר נשיאם לאמתם	
בראשית	בראשית כה	יז	ואלה שני חיי ישמעאל מאת שנה ושלשים שנה ושבע שנים ויגוע וימת ויאסף אל עמיו	
בראשית	בראשית כה	יח	וישכנו מחוילה עד שור אשר על פני מצרים באכה אשורה על פני כל אחיו נפל	
בראשית	בראשית כה	יט	ואלה תולדת יצחק בן אברהם אברהם הוליד את יצחק	
בראשית	בראשית כה	כ	ויהי יצחק בן ארבעים שנה בקחתו את רבקה בת בתואל הארמי מפדן ארם אחות לבן הארמי לו לאשה	
בראשית	בראשית כה	כא	ויעתר יצחק ליהוה לנכח אשתו כי עקרה הוא ויעתר לו יהוה ותהר רבקה אשתו	
בראשית	בראשית כה	כב	ויתרצצו הבנים בקרבה ותאמר אם כן למה זה אנכי ותלך לדרש את יהוה	
בראשית	בראשית כה	כג	ויאמר יהוה לה שני גיים בבטנך ושני לאמים ממעיך יפרדו ולאם מלאם יאמץ ורב יעבד צעיר	
בראשית	בראשית כה	כד	וימלאו ימיה ללדת והנה תומם בבטנה	
בראשית	בראשית כה	כה	ויצא הראשון אדמוני כלו כאדרת שער ויקראו שמו עשו	
בראשית	בראשית כה	כו	ואחרי כן יצא אחיו וידו אחזת בעקב עשו ויקרא שמו יעקב ויצחק בן ששים שנה בלדת אתם	
בראשית	בראשית כה	כז	ויגדלו הנערים ויהי עשו איש ידע ציד איש שדה ויעקב איש תם ישב אהלים	
בראשית	בראשית כה	כח	ויאהב יצחק את עשו כי ציד בפיו ורבקה אהבת את יעקב	
בראשית	בראשית כה	כט	ויזד יעקב נזיד ויבא עשו מן השדה והוא עיף	
בראשית	בראשית כה	ל	ויאמר עשו אל יעקב הלעיטני נא מן האדם האדם הזה כי עיף אנכי על כן קרא שמו אדום	
בראשית	בראשית כה	לא	ויאמר יעקב מכרה כיום את בכרתך לי	
בראשית	בראשית כה	לב	ויאמר עשו הנה אנכי הולך למות ולמה זה לי בכרה	
בראשית	בראשית כה	לג	ויאמר יעקב השבעה לי כיום וישבע לו וימכר את בכרתו ליעקב	
בראשית	בראשית כה	לד	ויעקב נתן לעשו לחם ונזיד עדשים ויאכל וישת ויקם וילך ויבז עשו את הבכרה	
בראשית	בראשית כו	א	ויהי רעב בארץ מלבד הרעב הראשון אשר היה בימי אברהם וילך יצחק אל אבימלך מלך פלשתים גררה	
בראשית	בראשית כו	ב	וירא אליו יהוה ויאמר אל תרד מצרימה שכן בארץ אשר אמר אליך	
בראשית	בראשית כו	ג	גור בארץ הזאת ואהיה עמך ואברכך כי לך ולזרעך אתן את כל הארצת האל והקמתי את השבעה אשר נשבעתי לאברהם אביך	
בראשית	בראשית כו	ד	והרביתי את זרעך ככוכבי השמים ונתתי לזרעך את כל הארצת האל והתברכו בזרעך כל גויי הארץ	
בראשית	בראשית כו	ה	עקב אשר שמע אברהם בקלי וישמר משמרתי מצותי חקותי ותורתי	
בראשית	בראשית כו	ו	וישב יצחק בגרר	
בראשית	בראשית כו	ז	וישאלו אנשי המקום לאשתו ויאמר אחתי הוא כי ירא לאמר אשתי פן יהרגני אנשי המקום על רבקה כי טובת מראה הוא	
בראשית	בראשית כו	ח	ויהי כי ארכו לו שם הימים וישקף אבימלך מלך פלשתים בעד החלון וירא והנה יצחק מצחק את רבקה אשתו	
בראשית	בראשית כו	ט	ויקרא אבימלך ליצחק ויאמר אך הנה אשתך הוא ואיך אמרת אחתי הוא ויאמר אליו יצחק כי אמרתי פן אמות עליה	
בראשית	בראשית כו	י	ויאמר אבימלך מה זאת עשית לנו כמעט שכב אחד העם את אשתך והבאת עלינו אשם	
בראשית	בראשית כו	יא	ויצו אבימלך את כל העם לאמר הנגע באיש הזה ובאשתו מות יומת	
בראשית	בראשית כו	יב	ויזרע יצחק בארץ ההוא וימצא בשנה ההוא מאה שערים ויברכהו יהוה	
בראשית	בראשית כו	יג	ויגדל האיש וילך הלוך וגדל עד כי גדל מאד	
בראשית	בראשית כו	יד	ויהי לו מקנה צאן ומקנה בקר ועבדה רבה ויקנאו אתו פלשתים	
בראשית	בראשית כו	טו	וכל הבארת אשר חפרו עבדי אביו בימי אברהם אביו סתמום פלשתים וימלאום עפר	
בראשית	בראשית כו	טז	ויאמר אבימלך אל יצחק לך מעמנו כי עצמת ממנו מאד	
בראשית	בראשית כו	יז	וילך משם יצחק ויחן בנחל גרר וישב שם	
בראשית	בראשית כו	יח	וישב יצחק ויחפר את בארת המים אשר חפרו בימי אברהם אביו ויסתמום פלשתים אחרי מות אברהם ויקרא להן שמות כשמת אשר קרא להן אביו	
בראשית	בראשית כו	יט	ויחפרו עבדי יצחק בנחל וימצאו שם באר מים חיים	
בראשית	בראשית כו	כ	ויריבו רעי גרר עם רעי יצחק לאמר לנו המים ויקרא שם הבאר עשק כי התעשקו עמו	
בראשית	בראשית כו	כא	ויחפרו באר אחרת ויריבו גם עליה ויקרא שמה שטנה	
בראשית	בראשית כו	כב	ויעתק משם ויחפר באר אחרת ולא רבו עליה ויקרא שמה רחבות ויאמר כי עתה הרחיב יהוה לנו ופרינו בארץ	
בראשית	בראשית כו	כג	ויעל משם באר שבע	
בראשית	בראשית כו	כד	וירא אליו יהוה בלילה ההוא ויאמר אנכי אלהי אברהם אביך אל תירא כי אתך אנכי וברכתיך והרביתי את זרעך בעבור אברהם עבדי	
בראשית	בראשית כו	כה	ויבן שם מזבח ויקרא בשם יהוה ויט שם אהלו ויכרו שם עבדי יצחק באר	
בראשית	בראשית כו	כו	ואבימלך הלך אליו מגרר ואחזת מרעהו ופיכל שר צבאו	
בראשית	בראשית כו	כז	ויאמר אלהם יצחק מדוע באתם אלי ואתם שנאתם אתי ותשלחוני מאתכם	
בראשית	בראשית כו	כח	ויאמרו ראו ראינו כי היה יהוה עמך ונאמר תהי נא אלה בינותינו בינינו ובינך ונכרתה ברית עמך	
בראשית	בראשית כו	כט	אם תעשה עמנו רעה כאשר לא נגענוך וכאשר עשינו עמך רק טוב ונשלחך בשלום אתה עתה ברוך יהוה	
בראשית	בראשית כו	ל	ויעש להם משתה ויאכלו וישתו	
בראשית	בראשית כו	לא	וישכימו בבקר וישבעו איש לאחיו וישלחם יצחק וילכו מאתו בשלום	
בראשית	בראשית כו	לב	ויהי ביום ההוא ויבאו עבדי יצחק ויגדו לו על אדות הבאר אשר חפרו ויאמרו לו מצאנו מים	
בראשית	בראשית כו	לג	ויקרא אתה שבעה על כן שם העיר באר שבע עד היום הזה	
בראשית	בראשית כו	לד	ויהי עשו בן ארבעים שנה ויקח אשה את יהודית בת בארי החתי ואת בשמת בת אילן החתי	
בראשית	בראשית כו	לה	ותהיין מרת רוח ליצחק ולרבקה	
בראשית	בראשית כז	א	ויהי כי זקן יצחק ותכהין עיניו מראת ויקרא את עשו בנו הגדל ויאמר אליו בני ויאמר אליו הנני	
בראשית	בראשית כז	ב	ויאמר הנה נא זקנתי לא ידעתי יום מותי	
בראשית	בראשית כז	ג	ועתה שא נא כליך תליך וקשתך וצא השדה וצודה לי צידה	
בראשית	בראשית כז	ד	ועשה לי מטעמים כאשר אהבתי והביאה לי ואכלה בעבור תברכך נפשי בטרם אמות	
בראשית	בראשית כז	ה	ורבקה שמעת בדבר יצחק אל עשו בנו וילך עשו השדה לצוד ציד להביא	
בראשית	בראשית כז	ו	ורבקה אמרה אל יעקב בנה לאמר הנה שמעתי את אביך מדבר אל עשו אחיך לאמר	
בראשית	בראשית כז	ז	הביאה לי ציד ועשה לי מטעמים ואכלה ואברככה לפני יהוה לפני מותי	
בראשית	בראשית כז	ח	ועתה בני שמע בקלי לאשר אני מצוה אתך	
בראשית	בראשית כז	ט	לך נא אל הצאן וקח לי משם שני גדיי עזים טבים ואעשה אתם מטעמים לאביך כאשר אהב	
בראשית	בראשית כז	י	והבאת לאביך ואכל בעבר אשר יברכך לפני מותו	
בראשית	בראשית כז	יא	ויאמר יעקב אל רבקה אמו הן עשו אחי איש שער ואנכי איש חלק	
בראשית	בראשית כז	יב	אולי ימשני אבי והייתי בעיניו כמתעתע והבאתי עלי קללה ולא ברכה	
בראשית	בראשית כז	יג	ותאמר לו אמו עלי קללתך בני אך שמע בקלי ולך קח לי	
בראשית	בראשית כז	יד	וילך ויקח ויבא לאמו ותעש אמו מטעמים כאשר אהב אביו	
בראשית	בראשית כז	טו	ותקח רבקה את בגדי עשו בנה הגדל החמדת אשר אתה בבית ותלבש את יעקב בנה הקטן	
בראשית	בראשית כז	טז	ואת ערת גדיי העזים הלבישה על ידיו ועל חלקת צואריו	
בראשית	בראשית כז	יז	ותתן את המטעמים ואת הלחם אשר עשתה ביד יעקב בנה	
בראשית	בראשית כז	יח	ויבא אל אביו ויאמר אבי ויאמר הנני מי אתה בני	
בראשית	בראשית כז	יט	ויאמר יעקב אל אביו אנכי עשו בכרך עשיתי כאשר דברת אלי קום נא שבה ואכלה מצידי בעבור תברכני נפשך	
בראשית	בראשית כז	כ	ויאמר יצחק אל בנו מה זה מהרת למצא בני ויאמר כי הקרה יהוה אלהיך לפני	
בראשית	בראשית כז	כא	ויאמר יצחק אל יעקב גשה נא ואמשך בני האתה זה בני עשו אם לא	
בראשית	בראשית כז	כב	ויגש יעקב אל יצחק אביו וימשהו ויאמר הקל קול יעקב והידים ידי עשו	
בראשית	בראשית כז	כג	ולא הכירו כי היו ידיו כידי עשו אחיו שערת ויברכהו	
בראשית	בראשית כז	כד	ויאמר אתה זה בני עשו ויאמר אני	
בראשית	בראשית כז	כה	ויאמר הגשה לי ואכלה מציד בני למען תברכך נפשי ויגש לו ויאכל ויבא לו יין וישת	
בראשית	בראשית כז	כו	ויאמר אליו יצחק אביו גשה נא ושקה לי בני	
בראשית	בראשית כז	כז	ויגש וישק לו וירח את ריח בגדיו ויברכהו ויאמר ראה ריח בני כריח שדה אשר ברכו יהוה	
בראשית	בראשית כז	כח	ויתן לך האלהים מטל השמים ומשמני הארץ ורב דגן ותירש	
בראשית	בראשית כז	כט	יעבדוך עמים וישתחו לך לאמים הוה גביר לאחיך וישתחוו לך בני אמך ארריך ארור ומברכיך ברוך	
בראשית	בראשית כז	ל	ויהי כאשר כלה יצחק לברך את יעקב ויהי אך יצא יצא יעקב מאת פני יצחק אביו ועשו אחיו בא מצידו	
בראשית	בראשית כז	לא	ויעש גם הוא מטעמים ויבא לאביו ויאמר לאביו יקם אבי ויאכל מציד בנו בעבר תברכני נפשך	
בראשית	בראשית כז	לב	ויאמר לו יצחק אביו מי אתה ויאמר אני בנך בכרך עשו	
בראשית	בראשית כז	לג	ויחרד יצחק חרדה גדלה עד מאד ויאמר מי אפוא הוא הצד ציד ויבא לי ואכל מכל בטרם תבוא ואברכהו גם ברוך יהיה	
בראשית	בראשית כז	לד	כשמע עשו את דברי אביו ויצעק צעקה גדלה ומרה עד מאד ויאמר לאביו ברכני גם אני אבי	
בראשית	בראשית כז	לה	ויאמר בא אחיך במרמה ויקח ברכתך	
בראשית	בראשית כז	לו	ויאמר הכי קרא שמו יעקב ויעקבני זה פעמים את בכרתי לקח והנה עתה לקח ברכתי ויאמר הלא אצלת לי ברכה	
בראשית	בראשית כז	לז	ויען יצחק ויאמר לעשו הן גביר שמתיו לך ואת כל אחיו נתתי לו לעבדים ודגן ותירש סמכתיו ולכה אפוא מה אעשה בני	
בראשית	בראשית כז	לח	ויאמר עשו אל אביו הברכה אחת הוא לך אבי ברכני גם אני אבי וישא עשו קלו ויבך	
בראשית	בראשית כז	לט	ויען יצחק אביו ויאמר אליו הנה משמני הארץ יהיה מושבך ומטל השמים מעל	
בראשית	בראשית כז	מ	ועל חרבך תחיה ואת אחיך תעבד והיה כאשר תריד ופרקת עלו מעל צוארך	
בראשית	בראשית כז	מא	וישטם עשו את יעקב על הברכה אשר ברכו אביו ויאמר עשו בלבו יקרבו ימי אבל אבי ואהרגה את יעקב אחי	
בראשית	בראשית כז	מב	ויגד לרבקה את דברי עשו בנה הגדל ותשלח ותקרא ליעקב בנה הקטן ותאמר אליו הנה עשו אחיך מתנחם לך להרגך	
בראשית	בראשית כז	מג	ועתה בני שמע בקלי וקום ברח לך אל לבן אחי חרנה	
בראשית	בראשית כז	מד	וישבת עמו ימים אחדים עד אשר תשוב חמת אחיך	
בראשית	בראשית כז	מה	עד שוב אף אחיך ממך ושכח את אשר עשית לו ושלחתי ולקחתיך משם למה אשכל גם שניכם יום אחד	
בראשית	בראשית כז	מו	ותאמר רבקה אל יצחק קצתי בחיי מפני בנות חת אם לקח יעקב אשה מבנות חת כאלה מבנות הארץ למה לי חיים	
בראשית	בראשית כח	א	ויקרא יצחק אל יעקב ויברך אתו ויצוהו ויאמר לו לא תקח אשה מבנות כנען	
בראשית	בראשית כח	ב	קום לך פדנה ארם ביתה בתואל אבי אמך וקח לך משם אשה מבנות לבן אחי אמך	
בראשית	בראשית כח	ג	ואל שדי יברך אתך ויפרך וירבך והיית לקהל עמים	
בראשית	בראשית כח	ד	ויתן לך את ברכת אברהם לך ולזרעך אתך לרשתך את ארץ מגריך אשר נתן אלהים לאברהם	
בראשית	בראשית כח	ה	וישלח יצחק את יעקב וילך פדנה ארם אל לבן בן בתואל הארמי אחי רבקה אם יעקב ועשו	
בראשית	בראשית כח	ו	וירא עשו כי ברך יצחק את יעקב ושלח אתו פדנה ארם לקחת לו משם אשה בברכו אתו ויצו עליו לאמר לא תקח אשה מבנות כנען	
בראשית	בראשית כח	ז	וישמע יעקב אל אביו ואל אמו וילך פדנה ארם	
בראשית	בראשית כח	ח	וירא עשו כי רעות בנות כנען בעיני יצחק אביו	
בראשית	בראשית כח	ט	וילך עשו אל ישמעאל ויקח את מחלת בת ישמעאל בן אברהם אחות נביות על נשיו לו לאשה	
בראשית	בראשית כח	י	ויצא יעקב מבאר שבע וילך חרנה	
בראשית	בראשית כח	יא	ויפגע במקום וילן שם כי בא השמש ויקח מאבני המקום וישם מראשתיו וישכב במקום ההוא	
בראשית	בראשית כח	יב	ויחלם והנה סלם מצב ארצה וראשו מגיע השמימה והנה מלאכי אלהים עלים וירדים בו	
בראשית	בראשית כח	יג	והנה יהוה נצב עליו ויאמר אני יהוה אלהי אברהם אביך ואלהי יצחק הארץ אשר אתה שכב עליה לך אתננה ולזרעך	
בראשית	בראשית כח	יד	והיה זרעך כעפר הארץ ופרצת ימה וקדמה וצפנה ונגבה ונברכו בך כל משפחת האדמה ובזרעך	
בראשית	בראשית כח	טו	והנה אנכי עמך ושמרתיך בכל אשר תלך והשבתיך אל האדמה הזאת כי לא אעזבך עד אשר אם עשיתי את אשר דברתי לך	
בראשית	בראשית כח	טז	וייקץ יעקב משנתו ויאמר אכן יש יהוה במקום הזה ואנכי לא ידעתי	
בראשית	בראשית כח	יז	ויירא ויאמר מה נורא המקום הזה אין זה כי אם בית אלהים וזה שער השמים	
בראשית	בראשית כח	יח	וישכם יעקב בבקר ויקח את האבן אשר שם מראשתיו וישם אתה מצבה ויצק שמן על ראשה	
בראשית	בראשית כח	יט	ויקרא את שם המקום ההוא בית אל ואולם לוז שם העיר לראשנה	
בראשית	בראשית כח	כ	וידר יעקב נדר לאמר אם יהיה אלהים עמדי ושמרני בדרך הזה אשר אנכי הולך ונתן לי לחם לאכל ובגד ללבש	
בראשית	בראשית כח	כא	ושבתי בשלום אל בית אבי והיה יהוה לי לאלהים	
בראשית	בראשית כח	כב	והאבן הזאת אשר שמתי מצבה יהיה בית אלהים וכל אשר תתן לי עשר אעשרנו לך	
בראשית	בראשית כט	א	וישא יעקב רגליו וילך ארצה בני קדם	
בראשית	בראשית כט	ב	וירא והנה באר בשדה והנה שם שלשה עדרי צאן רבצים עליה כי מן הבאר ההוא ישקו העדרים והאבן גדלה על פי הבאר	
בראשית	בראשית כט	ג	ונאספו שמה כל העדרים וגללו את האבן מעל פי הבאר והשקו את הצאן והשיבו את האבן על פי הבאר למקמה	
בראשית	בראשית כט	ד	ויאמר להם יעקב אחי מאין אתם ויאמרו מחרן אנחנו	
בראשית	בראשית כט	ה	ויאמר להם הידעתם את לבן בן נחור ויאמרו ידענו	
בראשית	בראשית כט	ו	ויאמר להם השלום לו ויאמרו שלום והנה רחל בתו באה עם הצאן	
בראשית	בראשית כט	ז	ויאמר הן עוד היום גדול לא עת האסף המקנה השקו הצאן ולכו רעו	
בראשית	בראשית כט	ח	ויאמרו לא נוכל עד אשר יאספו כל העדרים וגללו את האבן מעל פי הבאר והשקינו הצאן	
בראשית	בראשית כט	ט	עודנו מדבר עמם ורחל באה עם הצאן אשר לאביה כי רעה הוא	
בראשית	בראשית כט	י	ויהי כאשר ראה יעקב את רחל בת לבן אחי אמו ואת צאן לבן אחי אמו ויגש יעקב ויגל את האבן מעל פי הבאר וישק את צאן לבן אחי אמו	
בראשית	בראשית כט	יא	וישק יעקב לרחל וישא את קלו ויבך	
בראשית	בראשית כט	יב	ויגד יעקב לרחל כי אחי אביה הוא וכי בן רבקה הוא ותרץ ותגד לאביה	
בראשית	בראשית כט	יג	ויהי כשמע לבן את שמע יעקב בן אחתו וירץ לקראתו ויחבק לו וינשק לו ויביאהו אל ביתו ויספר ללבן את כל הדברים האלה	
בראשית	בראשית כט	יד	ויאמר לו לבן אך עצמי ובשרי אתה וישב עמו חדש ימים	
בראשית	בראשית כט	טו	ויאמר לבן ליעקב הכי אחי אתה ועבדתני חנם הגידה לי מה משכרתך	
בראשית	בראשית כט	טז	וללבן שתי בנות שם הגדלה לאה ושם הקטנה רחל	
בראשית	בראשית כט	יז	ועיני לאה רכות ורחל היתה יפת תאר ויפת מראה	
בראשית	בראשית כט	יח	ויאהב יעקב את רחל ויאמר אעבדך שבע שנים ברחל בתך הקטנה	
בראשית	בראשית כט	יט	ויאמר לבן טוב תתי אתה לך מתתי אתה לאיש אחר שבה עמדי	
בראשית	בראשית כט	כ	ויעבד יעקב ברחל שבע שנים ויהיו בעיניו כימים אחדים באהבתו אתה	
בראשית	בראשית כט	כא	ויאמר יעקב אל לבן הבה את אשתי כי מלאו ימי ואבואה אליה	
בראשית	בראשית כט	כב	ויאסף לבן את כל אנשי המקום ויעש משתה	
בראשית	בראשית כט	כג	ויהי בערב ויקח את לאה בתו ויבא אתה אליו ויבא אליה	
בראשית	בראשית כט	כד	ויתן לבן לה את זלפה שפחתו ללאה בתו שפחה	
בראשית	בראשית כט	כה	ויהי בבקר והנה הוא לאה ויאמר אל לבן מה זאת עשית לי הלא ברחל עבדתי עמך ולמה רמיתני	
בראשית	בראשית כט	כו	ויאמר לבן לא יעשה כן במקומנו לתת הצעירה לפני הבכירה	
בראשית	בראשית כט	כז	מלא שבע זאת ונתנה לך גם את זאת בעבדה אשר תעבד עמדי עוד שבע שנים אחרות	
בראשית	בראשית כט	כח	ויעש יעקב כן וימלא שבע זאת ויתן לו את רחל בתו לו לאשה	
בראשית	בראשית כט	כט	ויתן לבן לרחל בתו את בלהה שפחתו לה לשפחה	
בראשית	בראשית כט	ל	ויבא גם אל רחל ויאהב גם את רחל מלאה ויעבד עמו עוד שבע שנים אחרות	
בראשית	בראשית כט	לא	וירא יהוה כי שנואה לאה ויפתח את רחמה ורחל עקרה	
בראשית	בראשית כט	לב	ותהר לאה ותלד בן ותקרא שמו ראובן כי אמרה כי ראה יהוה בעניי כי עתה יאהבני אישי	
בראשית	בראשית כט	לג	ותהר עוד ותלד בן ותאמר כי שמע יהוה כי שנואה אנכי ויתן לי גם את זה ותקרא שמו שמעון	
בראשית	בראשית כט	לד	ותהר עוד ותלד בן ותאמר עתה הפעם ילוה אישי אלי כי ילדתי לו שלשה בנים על כן קרא שמו לוי	
בראשית	בראשית כט	לה	ותהר עוד ותלד בן ותאמר הפעם אודה את יהוה על כן קראה שמו יהודה ותעמד מלדת	
בראשית	בראשית ל	א	ותרא רחל כי לא ילדה ליעקב ותקנא רחל באחתה ותאמר אל יעקב הבה לי בנים ואם אין מתה אנכי	
בראשית	בראשית ל	ב	ויחר אף יעקב ברחל ויאמר התחת אלהים אנכי אשר מנע ממך פרי בטן	
בראשית	בראשית ל	ג	ותאמר הנה אמתי בלהה בא אליה ותלד על ברכי ואבנה גם אנכי ממנה	
בראשית	בראשית ל	ד	ותתן לו את בלהה שפחתה לאשה ויבא אליה יעקב	
בראשית	בראשית ל	ה	ותהר בלהה ותלד ליעקב בן	
בראשית	בראשית ל	ו	ותאמר רחל דנני אלהים וגם שמע בקלי ויתן לי בן על כן קראה שמו דן	
בראשית	בראשית ל	ז	ותהר עוד ותלד בלהה שפחת רחל בן שני ליעקב	
בראשית	בראשית ל	ח	ותאמר רחל נפתולי אלהים נפתלתי עם אחתי גם יכלתי ותקרא שמו נפתלי	
בראשית	בראשית ל	ט	ותרא לאה כי עמדה מלדת ותקח את זלפה שפחתה ותתן אתה ליעקב לאשה	
בראשית	בראשית ל	י	ותלד זלפה שפחת לאה ליעקב בן	
בראשית	בראשית ל	יא	ותאמר לאה בגד ותקרא את שמו גד	
בראשית	בראשית ל	יב	ותלד זלפה שפחת לאה בן שני ליעקב	
בראשית	בראשית ל	יג	ותאמר לאה באשרי כי אשרוני בנות ותקרא את שמו אשר	
בראשית	בראשית ל	יד	וילך ראובן בימי קציר חטים וימצא דודאים בשדה ויבא אתם אל לאה אמו ותאמר רחל אל לאה תני נא לי מדודאי בנך	
בראשית	בראשית ל	טו	ותאמר לה המעט קחתך את אישי ולקחת גם את דודאי בני ותאמר רחל לכן ישכב עמך הלילה תחת דודאי בנך	
בראשית	בראשית ל	טז	ויבא יעקב מן השדה בערב ותצא לאה לקראתו ותאמר אלי תבוא כי שכר שכרתיך בדודאי בני וישכב עמה בלילה הוא	
בראשית	בראשית ל	יז	וישמע אלהים אל לאה ותהר ותלד ליעקב בן חמישי	
בראשית	בראשית ל	יח	ותאמר לאה נתן אלהים שכרי אשר נתתי שפחתי לאישי ותקרא שמו יששכר	
בראשית	בראשית ל	יט	ותהר עוד לאה ותלד בן ששי ליעקב	
בראשית	בראשית ל	כ	ותאמר לאה זבדני אלהים אתי זבד טוב הפעם יזבלני אישי כי ילדתי לו ששה בנים ותקרא את שמו זבלון	
בראשית	בראשית ל	כא	ואחר ילדה בת ותקרא את שמה דינה	
בראשית	בראשית ל	כב	ויזכר אלהים את רחל וישמע אליה אלהים ויפתח את רחמה	
בראשית	בראשית ל	כג	ותהר ותלד בן ותאמר אסף אלהים את חרפתי	
בראשית	בראשית ל	כד	ותקרא את שמו יוסף לאמר יסף יהוה לי בן אחר	
בראשית	בראשית ל	כה	ויהי כאשר ילדה רחל את יוסף ויאמר יעקב אל לבן שלחני ואלכה אל מקומי ולארצי	
בראשית	בראשית ל	כו	תנה את נשי ואת ילדי אשר עבדתי אתך בהן ואלכה כי אתה ידעת את עבדתי אשר עבדתיך	
בראשית	בראשית ל	כז	ויאמר אליו לבן אם נא מצאתי חן בעיניך נחשתי ויברכני יהוה בגללך	
בראשית	בראשית ל	כח	ויאמר נקבה שכרך עלי ואתנה	
בראשית	בראשית ל	כט	ויאמר אליו אתה ידעת את אשר עבדתיך ואת אשר היה מקנך אתי	
בראשית	בראשית ל	ל	כי מעט אשר היה לך לפני ויפרץ לרב ויברך יהוה אתך לרגלי ועתה מתי אעשה גם אנכי לביתי	
בראשית	בראשית ל	לא	ויאמר מה אתן לך ויאמר יעקב לא תתן לי מאומה אם תעשה לי הדבר הזה אשובה ארעה צאנך אשמר	
בראשית	בראשית ל	לב	אעבר בכל צאנך היום הסר משם כל שה נקד וטלוא וכל שה חום בכשבים וטלוא ונקד בעזים והיה שכרי	
בראשית	בראשית ל	לג	וענתה בי צדקתי ביום מחר כי תבוא על שכרי לפניך כל אשר איננו נקד וטלוא בעזים וחום בכשבים גנוב הוא אתי	
בראשית	בראשית ל	לד	ויאמר לבן הן לו יהי כדברך	
בראשית	בראשית ל	לה	ויסר ביום ההוא את התישים העקדים והטלאים ואת כל העזים הנקדות והטלאת כל אשר לבן בו וכל חום בכשבים ויתן ביד בניו	
בראשית	בראשית ל	לו	וישם דרך שלשת ימים בינו ובין יעקב ויעקב רעה את צאן לבן הנותרת	
בראשית	בראשית ל	לז	ויקח לו יעקב מקל לבנה לח ולוז וערמון ויפצל בהן פצלות לבנות מחשף הלבן אשר על המקלות	
בראשית	בראשית ל	לח	ויצג את המקלות אשר פצל ברהטים בשקתות המים אשר תבאן הצאן לשתות לנכח הצאן ויחמנה בבאן לשתות	
בראשית	בראשית ל	לט	ויחמו הצאן אל המקלות ותלדן הצאן עקדים נקדים וטלאים	
בראשית	בראשית ל	מ	והכשבים הפריד יעקב ויתן פני הצאן אל עקד וכל חום בצאן לבן וישת לו עדרים לבדו ולא שתם על צאן לבן	
בראשית	בראשית ל	מא	והיה בכל יחם הצאן המקשרות ושם יעקב את המקלות לעיני הצאן ברהטים ליחמנה במקלות	
בראשית	בראשית ל	מב	ובהעטיף הצאן לא ישים והיה העטפים ללבן והקשרים ליעקב	
בראשית	בראשית ל	מג	ויפרץ האיש מאד מאד ויהי לו צאן רבות ושפחות ועבדים וגמלים וחמרים	
בראשית	בראשית לא	א	וישמע את דברי בני לבן לאמר לקח יעקב את כל אשר לאבינו ומאשר לאבינו עשה את כל הכבד הזה	
בראשית	בראשית לא	ב	וירא יעקב את פני לבן והנה איננו עמו כתמול שלשום	
בראשית	בראשית לא	ג	ויאמר יהוה אל יעקב שוב אל ארץ אבותיך ולמולדתך ואהיה עמך	
בראשית	בראשית לא	ד	וישלח יעקב ויקרא לרחל וללאה השדה אל צאנו	
בראשית	בראשית לא	ה	ויאמר להן ראה אנכי את פני אביכן כי איננו אלי כתמל שלשם ואלהי אבי היה עמדי	
בראשית	בראשית לא	ו	ואתנה ידעתן כי בכל כחי עבדתי את אביכן	
בראשית	בראשית לא	ז	ואביכן התל בי והחלף את משכרתי עשרת מנים ולא נתנו אלהים להרע עמדי	
בראשית	בראשית לא	ח	אם כה יאמר נקדים יהיה שכרך וילדו כל הצאן נקדים ואם כה יאמר עקדים יהיה שכרך וילדו כל הצאן עקדים	
בראשית	בראשית לא	ט	ויצל אלהים את מקנה אביכם ויתן לי	
בראשית	בראשית לא	י	ויהי בעת יחם הצאן ואשא עיני וארא בחלום והנה העתדים העלים על הצאן עקדים נקדים וברדים	
בראשית	בראשית לא	יא	ויאמר אלי מלאך האלהים בחלום יעקב ואמר הנני	
בראשית	בראשית לא	יב	ויאמר שא נא עיניך וראה כל העתדים העלים על הצאן עקדים נקדים וברדים כי ראיתי את כל אשר לבן עשה לך	
בראשית	בראשית לא	יג	אנכי האל בית אל אשר משחת שם מצבה אשר נדרת לי שם נדר עתה קום צא מן הארץ הזאת ושוב אל ארץ מולדתך	
בראשית	בראשית לא	יד	ותען רחל ולאה ותאמרנה לו העוד לנו חלק ונחלה בבית אבינו	
בראשית	בראשית לא	טו	הלוא נכריות נחשבנו לו כי מכרנו ויאכל גם אכול את כספנו	
בראשית	בראשית לא	טז	כי כל העשר אשר הציל אלהים מאבינו לנו הוא ולבנינו ועתה כל אשר אמר אלהים אליך עשה	
בראשית	בראשית לא	יז	ויקם יעקב וישא את בניו ואת נשיו על הגמלים	
בראשית	בראשית לא	יח	וינהג את כל מקנהו ואת כל רכשו אשר רכש מקנה קנינו אשר רכש בפדן ארם לבוא אל יצחק אביו ארצה כנען	
בראשית	בראשית לא	יט	ולבן הלך לגזז את צאנו ותגנב רחל את התרפים אשר לאביה	
בראשית	בראשית לא	כ	ויגנב יעקב את לב לבן הארמי על בלי הגיד לו כי ברח הוא	
בראשית	בראשית לא	כא	ויברח הוא וכל אשר לו ויקם ויעבר את הנהר וישם את פניו הר הגלעד	
בראשית	בראשית לא	כב	ויגד ללבן ביום השלישי כי ברח יעקב	
בראשית	בראשית לא	כג	ויקח את אחיו עמו וירדף אחריו דרך שבעת ימים וידבק אתו בהר הגלעד	
בראשית	בראשית לא	כד	ויבא אלהים אל לבן הארמי בחלם הלילה ויאמר לו השמר לך פן תדבר עם יעקב מטוב עד רע	
בראשית	בראשית לא	כה	וישג לבן את יעקב ויעקב תקע את אהלו בהר ולבן תקע את אחיו בהר הגלעד	
בראשית	בראשית לא	כו	ויאמר לבן ליעקב מה עשית ותגנב את לבבי ותנהג את בנתי כשביות חרב	
בראשית	בראשית לא	כז	למה נחבאת לברח ותגנב אתי ולא הגדת לי ואשלחך בשמחה ובשרים בתף ובכנור	
בראשית	בראשית לא	כח	ולא נטשתני לנשק לבני ולבנתי עתה הסכלת עשו	
בראשית	בראשית לא	כט	יש לאל ידי לעשות עמכם רע ואלהי אביכם אמש אמר אלי לאמר השמר לך מדבר עם יעקב מטוב עד רע	
בראשית	בראשית לא	ל	ועתה הלך הלכת כי נכסף נכספתה לבית אביך למה גנבת את אלהי	
בראשית	בראשית לא	לא	ויען יעקב ויאמר ללבן כי יראתי כי אמרתי פן תגזל את בנותיך מעמי	
בראשית	בראשית לא	לב	עם אשר תמצא את אלהיך לא יחיה נגד אחינו הכר לך מה עמדי וקח לך ולא ידע יעקב כי רחל גנבתם	
בראשית	בראשית לא	לג	ויבא לבן באהל יעקב ובאהל לאה ובאהל שתי האמהת ולא מצא ויצא מאהל לאה ויבא באהל רחל	
בראשית	בראשית לא	לד	ורחל לקחה את התרפים ותשמם בכר הגמל ותשב עליהם וימשש לבן את כל האהל ולא מצא	
בראשית	בראשית לא	לה	ותאמר אל אביה אל יחר בעיני אדני כי לוא אוכל לקום מפניך כי דרך נשים לי ויחפש ולא מצא את התרפים	
בראשית	בראשית לא	לו	ויחר ליעקב וירב בלבן ויען יעקב ויאמר ללבן מה פשעי מה חטאתי כי דלקת אחרי	
בראשית	בראשית לא	לז	כי מששת את כל כלי מה מצאת מכל כלי ביתך שים כה נגד אחי ואחיך ויוכיחו בין שנינו	
בראשית	בראשית לא	לח	זה עשרים שנה אנכי עמך רחליך ועזיך לא שכלו ואילי צאנך לא אכלתי	
בראשית	בראשית לא	לט	טרפה לא הבאתי אליך אנכי אחטנה מידי תבקשנה גנבתי יום וגנבתי לילה	
בראשית	בראשית לא	מ	הייתי ביום אכלני חרב וקרח בלילה ותדד שנתי מעיני	
בראשית	בראשית לא	מא	זה לי עשרים שנה בביתך עבדתיך ארבע עשרה שנה בשתי בנתיך ושש שנים בצאנך ותחלף את משכרתי עשרת מנים	
בראשית	בראשית לא	מב	לולי אלהי אבי אלהי אברהם ופחד יצחק היה לי כי עתה ריקם שלחתני את עניי ואת יגיע כפי ראה אלהים ויוכח אמש	
בראשית	בראשית לא	מג	ויען לבן ויאמר אל יעקב הבנות בנתי והבנים בני והצאן צאני וכל אשר אתה ראה לי הוא ולבנתי מה אעשה לאלה היום או לבניהן אשר ילדו	
בראשית	בראשית לא	מד	ועתה לכה נכרתה ברית אני ואתה והיה לעד ביני ובינך	
בראשית	בראשית לא	מה	ויקח יעקב אבן וירימה מצבה	
בראשית	בראשית לא	מו	ויאמר יעקב לאחיו לקטו אבנים ויקחו אבנים ויעשו גל ויאכלו שם על הגל	
בראשית	בראשית לא	מז	ויקרא לו לבן יגר שהדותא ויעקב קרא לו גלעד	
בראשית	בראשית לא	מח	ויאמר לבן הגל הזה עד ביני ובינך היום על כן קרא שמו גלעד	
בראשית	בראשית לא	מט	והמצפה אשר אמר יצף יהוה ביני ובינך כי נסתר איש מרעהו	
בראשית	בראשית לא	נ	אם תענה את בנתי ואם תקח נשים על בנתי אין איש עמנו ראה אלהים עד ביני ובינך	
בראשית	בראשית לא	נא	ויאמר לבן ליעקב הנה הגל הזה והנה המצבה אשר יריתי ביני ובינך	
בראשית	בראשית לא	נב	עד הגל הזה ועדה המצבה אם אני לא אעבר אליך את הגל הזה ואם אתה לא תעבר אלי את הגל הזה ואת המצבה הזאת לרעה	
בראשית	בראשית לא	נג	אלהי אברהם ואלהי נחור ישפטו בינינו אלהי אביהם וישבע יעקב בפחד אביו יצחק	
בראשית	בראשית לא	נד	ויזבח יעקב זבח בהר ויקרא לאחיו לאכל לחם ויאכלו לחם וילינו בהר	
בראשית	בראשית לב	א	וישכם לבן בבקר וינשק לבניו ולבנותיו ויברך אתהם וילך וישב לבן למקמו	
בראשית	בראשית לב	ב	ויעקב הלך לדרכו ויפגעו בו מלאכי אלהים	
בראשית	בראשית לב	ג	ויאמר יעקב כאשר ראם מחנה אלהים זה ויקרא שם המקום ההוא מחנים	
בראשית	בראשית לב	ד	וישלח יעקב מלאכים לפניו אל עשו אחיו ארצה שעיר שדה אדום	
בראשית	בראשית לב	ה	ויצו אתם לאמר כה תאמרון לאדני לעשו כה אמר עבדך יעקב עם לבן גרתי ואחר עד עתה	
בראשית	בראשית לב	ו	ויהי לי שור וחמור צאן ועבד ושפחה ואשלחה להגיד לאדני למצא חן בעיניך	
בראשית	בראשית לב	ז	וישבו המלאכים אל יעקב לאמר באנו אל אחיך אל עשו וגם הלך לקראתך וארבע מאות איש עמו	
בראשית	בראשית לב	ח	ויירא יעקב מאד ויצר לו ויחץ את העם אשר אתו ואת הצאן ואת הבקר והגמלים לשני מחנות	
בראשית	בראשית לב	ט	ויאמר אם יבוא עשו אל המחנה האחת והכהו והיה המחנה הנשאר לפליטה	
בראשית	בראשית לב	י	ויאמר יעקב אלהי אבי אברהם ואלהי אבי יצחק יהוה האמר אלי שוב לארצך ולמולדתך ואיטיבה עמך	
בראשית	בראשית לב	יא	קטנתי מכל החסדים ומכל האמת אשר עשית את עבדך כי במקלי עברתי את הירדן הזה ועתה הייתי לשני מחנות	
בראשית	בראשית לב	יב	הצילני נא מיד אחי מיד עשו כי ירא אנכי אתו פן יבוא והכני אם על בנים	
בראשית	בראשית לב	יג	ואתה אמרת היטב איטיב עמך ושמתי את זרעך כחול הים אשר לא יספר מרב	
בראשית	בראשית לב	יד	וילן שם בלילה ההוא ויקח מן הבא בידו מנחה לעשו אחיו	
בראשית	בראשית לב	טו	עזים מאתים ותישים עשרים רחלים מאתים ואילים עשרים	
בראשית	בראשית לב	טז	גמלים מיניקות ובניהם שלשים פרות ארבעים ופרים עשרה אתנת עשרים ועירם עשרה	
בראשית	בראשית לב	יז	ויתן ביד עבדיו עדר עדר לבדו ויאמר אל עבדיו עברו לפני ורוח תשימו בין עדר ובין עדר	
בראשית	בראשית לב	יח	ויצו את הראשון לאמר כי יפגשך עשו אחי ושאלך לאמר למי אתה ואנה תלך ולמי אלה לפניך	
בראשית	בראשית לב	יט	ואמרת לעבדך ליעקב מנחה הוא שלוחה לאדני לעשו והנה גם הוא אחרינו	
בראשית	בראשית לב	כ	ויצו גם את השני גם את השלישי גם את כל ההלכים אחרי העדרים לאמר כדבר הזה תדברון אל עשו במצאכם אתו	
בראשית	בראשית לב	כא	ואמרתם גם הנה עבדך יעקב אחרינו כי אמר אכפרה פניו במנחה ההלכת לפני ואחרי כן אראה פניו אולי ישא פני	
בראשית	בראשית לב	כב	ותעבר המנחה על פניו והוא לן בלילה ההוא במחנה	
בראשית	בראשית לב	כג	ויקם בלילה הוא ויקח את שתי נשיו ואת שתי שפחתיו ואת אחד עשר ילדיו ויעבר את מעבר יבק	
בראשית	בראשית לב	כד	ויקחם ויעברם את הנחל ויעבר את אשר לו	
בראשית	בראשית לב	כה	ויותר יעקב לבדו ויאבק איש עמו עד עלות השחר	
בראשית	בראשית לב	כו	וירא כי לא יכל לו ויגע בכף ירכו ותקע כף ירך יעקב בהאבקו עמו	
בראשית	בראשית לב	כז	ויאמר שלחני כי עלה השחר ויאמר לא אשלחך כי אם ברכתני	
בראשית	בראשית לב	כח	ויאמר אליו מה שמך ויאמר יעקב	
בראשית	בראשית לב	כט	ויאמר לא יעקב יאמר עוד שמך כי אם ישראל כי שרית עם אלהים ועם אנשים ותוכל	
בראשית	בראשית לב	ל	וישאל יעקב ויאמר הגידה נא שמך ויאמר למה זה תשאל לשמי ויברך אתו שם	
בראשית	בראשית לב	לא	ויקרא יעקב שם המקום פניאל כי ראיתי אלהים פנים אל פנים ותנצל נפשי	
בראשית	בראשית לב	לב	ויזרח לו השמש כאשר עבר את פנואל והוא צלע על ירכו	
בראשית	בראשית לב	לג	על כן לא יאכלו בני ישראל את גיד הנשה אשר על כף הירך עד היום הזה כי נגע בכף ירך יעקב בגיד הנשה	
בראשית	בראשית לג	א	וישא יעקב עיניו וירא והנה עשו בא ועמו ארבע מאות איש ויחץ את הילדים על לאה ועל רחל ועל שתי השפחות	
בראשית	בראשית לג	ב	וישם את השפחות ואת ילדיהן ראשנה ואת לאה וילדיה אחרנים ואת רחל ואת יוסף אחרנים	
בראשית	בראשית לג	ג	והוא עבר לפניהם וישתחו ארצה שבע פעמים עד גשתו עד אחיו	
בראשית	בראשית לג	ד	וירץ עשו לקראתו ויחבקהו ויפל על צוארו וישקהו ויבכו	
בראשית	בראשית לג	ה	וישא את עיניו וירא את הנשים ואת הילדים ויאמר מי אלה לך ויאמר הילדים אשר חנן אלהים את עבדך	
בראשית	בראשית לג	ו	ותגשן השפחות הנה וילדיהן ותשתחוין	
בראשית	בראשית לג	ז	ותגש גם לאה וילדיה וישתחוו ואחר נגש יוסף ורחל וישתחוו	
בראשית	בראשית לג	ח	ויאמר מי לך כל המחנה הזה אשר פגשתי ויאמר למצא חן בעיני אדני	
בראשית	בראשית לג	ט	ויאמר עשו יש לי רב אחי יהי לך אשר לך	
בראשית	בראשית לג	י	ויאמר יעקב אל נא אם נא מצאתי חן בעיניך ולקחת מנחתי מידי כי על כן ראיתי פניך כראת פני אלהים ותרצני	
בראשית	בראשית לג	יא	קח נא את ברכתי אשר הבאת לך כי חנני אלהים וכי יש לי כל ויפצר בו ויקח	
בראשית	בראשית לג	יב	ויאמר נסעה ונלכה ואלכה לנגדך	
בראשית	בראשית לג	יג	ויאמר אליו אדני ידע כי הילדים רכים והצאן והבקר עלות עלי ודפקום יום אחד ומתו כל הצאן	
בראשית	בראשית לג	יד	יעבר נא אדני לפני עבדו ואני אתנהלה לאטי לרגל המלאכה אשר לפני ולרגל הילדים עד אשר אבא אל אדני שעירה	
בראשית	בראשית לג	טו	ויאמר עשו אציגה נא עמך מן העם אשר אתי ויאמר למה זה אמצא חן בעיני אדני	
בראשית	בראשית לג	טז	וישב ביום ההוא עשו לדרכו שעירה	
בראשית	בראשית לג	יז	ויעקב נסע סכתה ויבן לו בית ולמקנהו עשה סכת על כן קרא שם המקום סכות	
בראשית	בראשית לג	יח	ויבא יעקב שלם עיר שכם אשר בארץ כנען בבאו מפדן ארם ויחן את פני העיר	
בראשית	בראשית לג	יט	ויקן את חלקת השדה אשר נטה שם אהלו מיד בני חמור אבי שכם במאה קשיטה	
בראשית	בראשית לג	כ	ויצב שם מזבח ויקרא לו אל אלהי ישראל	
בראשית	בראשית לד	א	ותצא דינה בת לאה אשר ילדה ליעקב לראות בבנות הארץ	
בראשית	בראשית לד	ב	וירא אתה שכם בן חמור החוי נשיא הארץ ויקח אתה וישכב אתה ויענה	
בראשית	בראשית לד	ג	ותדבק נפשו בדינה בת יעקב ויאהב את הנער וידבר על לב הנער	
בראשית	בראשית לד	ד	ויאמר שכם אל חמור אביו לאמר קח לי את הילדה הזאת לאשה	
בראשית	בראשית לד	ה	ויעקב שמע כי טמא את דינה בתו ובניו היו את מקנהו בשדה והחרש יעקב עד באם	
בראשית	בראשית לד	ו	ויצא חמור אבי שכם אל יעקב לדבר אתו	
בראשית	בראשית לד	ז	ובני יעקב באו מן השדה כשמעם ויתעצבו האנשים ויחר להם מאד כי נבלה עשה בישראל לשכב את בת יעקב וכן לא יעשה	
בראשית	בראשית לד	ח	וידבר חמור אתם לאמר שכם בני חשקה נפשו בבתכם תנו נא אתה לו לאשה	
בראשית	בראשית לד	ט	והתחתנו אתנו בנתיכם תתנו לנו ואת בנתינו תקחו לכם	
בראשית	בראשית לד	י	ואתנו תשבו והארץ תהיה לפניכם שבו וסחרוה והאחזו בה	
בראשית	בראשית לד	יא	ויאמר שכם אל אביה ואל אחיה אמצא חן בעיניכם ואשר תאמרו אלי אתן	
בראשית	בראשית לד	יב	הרבו עלי מאד מהר ומתן ואתנה כאשר תאמרו אלי ותנו לי את הנער לאשה	
בראשית	בראשית לד	יג	ויענו בני יעקב את שכם ואת חמור אביו במרמה וידברו אשר טמא את דינה אחתם	
בראשית	בראשית לד	יד	ויאמרו אליהם לא נוכל לעשות הדבר הזה לתת את אחתנו לאיש אשר לו ערלה כי חרפה הוא לנו	
בראשית	בראשית לד	טו	אך בזאת נאות לכם אם תהיו כמנו להמל לכם כל זכר	
בראשית	בראשית לד	טז	ונתנו את בנתינו לכם ואת בנתיכם נקח לנו וישבנו אתכם והיינו לעם אחד	
בראשית	בראשית לד	יז	ואם לא תשמעו אלינו להמול ולקחנו את בתנו והלכנו	
בראשית	בראשית לד	יח	וייטבו דבריהם בעיני חמור ובעיני שכם בן חמור	
בראשית	בראשית לד	יט	ולא אחר הנער לעשות הדבר כי חפץ בבת יעקב והוא נכבד מכל בית אביו	
בראשית	בראשית לד	כ	ויבא חמור ושכם בנו אל שער עירם וידברו אל אנשי עירם לאמר	
בראשית	בראשית לד	כא	האנשים האלה שלמים הם אתנו וישבו בארץ ויסחרו אתה והארץ הנה רחבת ידים לפניהם את בנתם נקח לנו לנשים ואת בנתינו נתן להם	
בראשית	בראשית לד	כב	אך בזאת יאתו לנו האנשים לשבת אתנו להיות לעם אחד בהמול לנו כל זכר כאשר הם נמלים	
בראשית	בראשית לד	כג	מקנהם וקנינם וכל בהמתם הלוא לנו הם אך נאותה להם וישבו אתנו	
בראשית	בראשית לד	כד	וישמעו אל חמור ואל שכם בנו כל יצאי שער עירו וימלו כל זכר כל יצאי שער עירו	
בראשית	בראשית לד	כה	ויהי ביום השלישי בהיותם כאבים ויקחו שני בני יעקב שמעון ולוי אחי דינה איש חרבו ויבאו על העיר בטח ויהרגו כל זכר	
בראשית	בראשית לד	כו	ואת חמור ואת שכם בנו הרגו לפי חרב ויקחו את דינה מבית שכם ויצאו	
בראשית	בראשית לד	כז	בני יעקב באו על החללים ויבזו העיר אשר טמאו אחותם	
בראשית	בראשית לד	כח	את צאנם ואת בקרם ואת חמריהם ואת אשר בעיר ואת אשר בשדה לקחו	
בראשית	בראשית לד	כט	ואת כל חילם ואת כל טפם ואת נשיהם שבו ויבזו ואת כל אשר בבית	
בראשית	בראשית לד	ל	ויאמר יעקב אל שמעון ואל לוי עכרתם אתי להבאישני בישב הארץ בכנעני ובפרזי ואני מתי מספר ונאספו עלי והכוני ונשמדתי אני וביתי	
בראשית	בראשית לד	לא	ויאמרו הכזונה יעשה את אחותנו	
בראשית	בראשית לה	א	ויאמר אלהים אל יעקב קום עלה בית אל ושב שם ועשה שם מזבח לאל הנראה אליך בברחך מפני עשו אחיך	
בראשית	בראשית לה	ב	ויאמר יעקב אל ביתו ואל כל אשר עמו הסרו את אלהי הנכר אשר בתככם והטהרו והחליפו שמלתיכם	
בראשית	בראשית לה	ג	ונקומה ונעלה בית אל ואעשה שם מזבח לאל הענה אתי ביום צרתי ויהי עמדי בדרך אשר הלכתי	
בראשית	בראשית לה	ד	ויתנו אל יעקב את כל אלהי הנכר אשר בידם ואת הנזמים אשר באזניהם ויטמן אתם יעקב תחת האלה אשר עם שכם	
בראשית	בראשית לה	ה	ויסעו ויהי חתת אלהים על הערים אשר סביבותיהם ולא רדפו אחרי בני יעקב	
בראשית	בראשית לה	ו	ויבא יעקב לוזה אשר בארץ כנען הוא בית אל הוא וכל העם אשר עמו	
בראשית	בראשית לה	ז	ויבן שם מזבח ויקרא למקום אל בית אל כי שם נגלו אליו האלהים בברחו מפני אחיו	
בראשית	בראשית לה	ח	ותמת דברה מינקת רבקה ותקבר מתחת לבית אל תחת האלון ויקרא שמו אלון בכות	
בראשית	בראשית לה	ט	וירא אלהים אל יעקב עוד בבאו מפדן ארם ויברך אתו	
בראשית	בראשית לה	י	ויאמר לו אלהים שמך יעקב לא יקרא שמך עוד יעקב כי אם ישראל יהיה שמך ויקרא את שמו ישראל	
בראשית	בראשית לה	יא	ויאמר לו אלהים אני אל שדי פרה ורבה גוי וקהל גוים יהיה ממך ומלכים מחלציך יצאו	
בראשית	בראשית לה	יב	ואת הארץ אשר נתתי לאברהם וליצחק לך אתננה ולזרעך אחריך אתן את הארץ	
בראשית	בראשית לה	יג	ויעל מעליו אלהים במקום אשר דבר אתו	
בראשית	בראשית לה	יד	ויצב יעקב מצבה במקום אשר דבר אתו מצבת אבן ויסך עליה נסך ויצק עליה שמן	
בראשית	בראשית לה	טו	ויקרא יעקב את שם המקום אשר דבר אתו שם אלהים בית אל	
בראשית	בראשית לה	טז	ויסעו מבית אל ויהי עוד כברת הארץ לבוא אפרתה ותלד רחל ותקש בלדתה	
בראשית	בראשית לה	יז	ויהי בהקשתה בלדתה ותאמר לה המילדת אל תיראי כי גם זה לך בן	
בראשית	בראשית לה	יח	ויהי בצאת נפשה כי מתה ותקרא שמו בן אוני ואביו קרא לו בנימין	
בראשית	בראשית לה	יט	ותמת רחל ותקבר בדרך אפרתה הוא בית לחם	
בראשית	בראשית לה	כ	ויצב יעקב מצבה על קברתה הוא מצבת קברת רחל עד היום	
בראשית	בראשית לה	כא	ויסע ישראל ויט אהלה מהלאה למגדל עדר	
בראשית	בראשית לה	כב	ויהי בשכן ישראל בארץ ההוא וילך ראובן וישכב את בלהה פילגש אביו וישמע ישראל ויהיו בני יעקב שנים עשר	
בראשית	בראשית לה	כג	בני לאה בכור יעקב ראובן ושמעון ולוי ויהודה ויששכר וזבלון	
בראשית	בראשית לה	כד	בני רחל יוסף ובנימן	
בראשית	בראשית לה	כה	ובני בלהה שפחת רחל דן ונפתלי	
בראשית	בראשית לה	כו	ובני זלפה שפחת לאה גד ואשר אלה בני יעקב אשר ילד לו בפדן ארם	
בראשית	בראשית לה	כז	ויבא יעקב אל יצחק אביו ממרא קרית הארבע הוא חברון אשר גר שם אברהם ויצחק	
בראשית	בראשית לה	כח	ויהיו ימי יצחק מאת שנה ושמנים שנה	
בראשית	בראשית לה	כט	ויגוע יצחק וימת ויאסף אל עמיו זקן ושבע ימים ויקברו אתו עשו ויעקב בניו	
בראשית	בראשית לו	א	ואלה תלדות עשו הוא אדום	
בראשית	בראשית לו	ב	עשו לקח את נשיו מבנות כנען את עדה בת אילון החתי ואת אהליבמה בת ענה בת צבעון החוי	
בראשית	בראשית לו	ג	ואת בשמת בת ישמעאל אחות נביות	
בראשית	בראשית לו	ד	ותלד עדה לעשו את אליפז ובשמת ילדה את רעואל	
בראשית	בראשית לו	ה	ואהליבמה ילדה את יעיש ואת יעלם ואת קרח אלה בני עשו אשר ילדו לו בארץ כנען	
בראשית	בראשית לו	ו	ויקח עשו את נשיו ואת בניו ואת בנתיו ואת כל נפשות ביתו ואת מקנהו ואת כל בהמתו ואת כל קנינו אשר רכש בארץ כנען וילך אל ארץ מפני יעקב אחיו	
בראשית	בראשית לו	ז	כי היה רכושם רב משבת יחדו ולא יכלה ארץ מגוריהם לשאת אתם מפני מקניהם	
בראשית	בראשית לו	ח	וישב עשו בהר שעיר עשו הוא אדום	
בראשית	בראשית לו	ט	ואלה תלדות עשו אבי אדום בהר שעיר	
בראשית	בראשית לו	י	אלה שמות בני עשו אליפז בן עדה אשת עשו רעואל בן בשמת אשת עשו	
בראשית	בראשית לו	יא	ויהיו בני אליפז תימן אומר צפו וגעתם וקנז	
בראשית	בראשית לו	יב	ותמנע היתה פילגש לאליפז בן עשו ותלד לאליפז את עמלק אלה בני עדה אשת עשו	
בראשית	בראשית לו	יג	ואלה בני רעואל נחת וזרח שמה ומזה אלה היו בני בשמת אשת עשו	
בראשית	בראשית לו	יד	ואלה היו בני אהליבמה בת ענה בת צבעון אשת עשו ותלד לעשו את יעיש ואת יעלם ואת קרח	
בראשית	בראשית לו	טו	אלה אלופי בני עשו בני אליפז בכור עשו אלוף תימן אלוף אומר אלוף צפו אלוף קנז	
בראשית	בראשית לו	טז	אלוף קרח אלוף געתם אלוף עמלק אלה אלופי אליפז בארץ אדום אלה בני עדה	
בראשית	בראשית לו	יז	ואלה בני רעואל בן עשו אלוף נחת אלוף זרח אלוף שמה אלוף מזה אלה אלופי רעואל בארץ אדום אלה בני בשמת אשת עשו	
בראשית	בראשית לו	יח	ואלה בני אהליבמה אשת עשו אלוף יעוש אלוף יעלם אלוף קרח אלה אלופי אהליבמה בת ענה אשת עשו	
בראשית	בראשית לו	יט	אלה בני עשו ואלה אלופיהם הוא אדום	
בראשית	בראשית לו	כ	אלה בני שעיר החרי ישבי הארץ לוטן ושובל וצבעון וענה	
בראשית	בראשית לו	כא	ודשון ואצר ודישן אלה אלופי החרי בני שעיר בארץ אדום	
בראשית	בראשית לו	כב	ויהיו בני לוטן חרי והימם ואחות לוטן תמנע	
בראשית	בראשית לו	כג	ואלה בני שובל עלון ומנחת ועיבל שפו ואונם	
בראשית	בראשית לו	כד	ואלה בני צבעון ואיה וענה הוא ענה אשר מצא את הימם במדבר ברעתו את החמרים לצבעון אביו	
בראשית	בראשית לו	כה	ואלה בני ענה דשן ואהליבמה בת ענה	
בראשית	בראשית לו	כו	ואלה בני דישן חמדן ואשבן ויתרן וכרן	
בראשית	בראשית לו	כז	אלה בני אצר בלהן וזעון ועקן	
בראשית	בראשית לו	כח	אלה בני דישן עוץ וארן	
בראשית	בראשית לו	כט	אלה אלופי החרי אלוף לוטן אלוף שובל אלוף צבעון אלוף ענה	
בראשית	בראשית לו	ל	אלוף דשן אלוף אצר אלוף דישן אלה אלופי החרי לאלפיהם בארץ שעיר	
בראשית	בראשית לו	לא	ואלה המלכים אשר מלכו בארץ אדום לפני מלך מלך לבני ישראל	
בראשית	בראשית לו	לב	וימלך באדום בלע בן בעור ושם עירו דנהבה	
בראשית	בראשית לו	לג	וימת בלע וימלך תחתיו יובב בן זרח מבצרה	
בראשית	בראשית לו	לד	וימת יובב וימלך תחתיו חשם מארץ התימני	
בראשית	בראשית לו	לה	וימת חשם וימלך תחתיו הדד בן בדד המכה את מדין בשדה מואב ושם עירו עוית	
בראשית	בראשית לו	לו	וימת הדד וימלך תחתיו שמלה ממשרקה	
בראשית	בראשית לו	לז	וימת שמלה וימלך תחתיו שאול מרחבות הנהר	
בראשית	בראשית לו	לח	וימת שאול וימלך תחתיו בעל חנן בן עכבור	
בראשית	בראשית לו	לט	וימת בעל חנן בן עכבור וימלך תחתיו הדר ושם עירו פעו ושם אשתו מהיטבאל בת מטרד בת מי זהב	
בראשית	בראשית לו	מ	ואלה שמות אלופי עשו למשפחתם למקמתם בשמתם אלוף תמנע אלוף עלוה אלוף יתת	
בראשית	בראשית לו	מא	אלוף אהליבמה אלוף אלה אלוף פינן	
בראשית	בראשית לו	מב	אלוף קנז אלוף תימן אלוף מבצר	
בראשית	בראשית לו	מג	אלוף מגדיאל אלוף עירם אלה אלופי אדום למשבתם בארץ אחזתם הוא עשו אבי אדום	
בראשית	בראשית לז	א	וישב יעקב בארץ מגורי אביו בארץ כנען	
בראשית	בראשית לז	ב	אלה תלדות יעקב יוסף בן שבע עשרה שנה היה רעה את אחיו בצאן והוא נער את בני בלהה ואת בני זלפה נשי אביו ויבא יוסף את דבתם רעה אל אביהם	
בראשית	בראשית לז	ג	וישראל אהב את יוסף מכל בניו כי בן זקנים הוא לו ועשה לו כתנת פסים	
בראשית	בראשית לז	ד	ויראו אחיו כי אתו אהב אביהם מכל אחיו וישנאו אתו ולא יכלו דברו לשלם	
בראשית	בראשית לז	ה	ויחלם יוסף חלום ויגד לאחיו ויוספו עוד שנא אתו	
בראשית	בראשית לז	ו	ויאמר אליהם שמעו נא החלום הזה אשר חלמתי	
בראשית	בראשית לז	ז	והנה אנחנו מאלמים אלמים בתוך השדה והנה קמה אלמתי וגם נצבה והנה תסבינה אלמתיכם ותשתחוין לאלמתי	
בראשית	בראשית לז	ח	ויאמרו לו אחיו המלך תמלך עלינו אם משול תמשל בנו ויוספו עוד שנא אתו על חלמתיו ועל דבריו	
בראשית	בראשית לז	ט	ויחלם עוד חלום אחר ויספר אתו לאחיו ויאמר הנה חלמתי חלום עוד והנה השמש והירח ואחד עשר כוכבים משתחוים לי	
בראשית	בראשית לז	י	ויספר אל אביו ואל אחיו ויגער בו אביו ויאמר לו מה החלום הזה אשר חלמת הבוא נבוא אני ואמך ואחיך להשתחות לך ארצה	
בראשית	בראשית לז	יא	ויקנאו בו אחיו ואביו שמר את הדבר	
בראשית	בראשית לז	יב	וילכו אחיו לרעות את צאן אביהם בשכם	
בראשית	בראשית לז	יג	ויאמר ישראל אל יוסף הלוא אחיך רעים בשכם לכה ואשלחך אליהם ויאמר לו הנני	
בראשית	בראשית לז	יד	ויאמר לו לך נא ראה את שלום אחיך ואת שלום הצאן והשבני דבר וישלחהו מעמק חברון ויבא שכמה	
בראשית	בראשית לז	טו	וימצאהו איש והנה תעה בשדה וישאלהו האיש לאמר מה תבקש	
בראשית	בראשית לז	טז	ויאמר את אחי אנכי מבקש הגידה נא לי איפה הם רעים	
בראשית	בראשית לז	יז	ויאמר האיש נסעו מזה כי שמעתי אמרים נלכה דתינה וילך יוסף אחר אחיו וימצאם בדתן	
בראשית	בראשית לז	יח	ויראו אתו מרחק ובטרם יקרב אליהם ויתנכלו אתו להמיתו	
בראשית	בראשית לז	יט	ויאמרו איש אל אחיו הנה בעל החלמות הלזה בא	
בראשית	בראשית לז	כ	ועתה לכו ונהרגהו ונשלכהו באחד הברות ואמרנו חיה רעה אכלתהו ונראה מה יהיו חלמתיו	
בראשית	בראשית לז	כא	וישמע ראובן ויצלהו מידם ויאמר לא נכנו נפש	
בראשית	בראשית לז	כב	ויאמר אלהם ראובן אל תשפכו דם השליכו אתו אל הבור הזה אשר במדבר ויד אל תשלחו בו למען הציל אתו מידם להשיבו אל אביו	
בראשית	בראשית לז	כג	ויהי כאשר בא יוסף אל אחיו ויפשיטו את יוסף את כתנתו את כתנת הפסים אשר עליו	
בראשית	בראשית לז	כד	ויקחהו וישלכו אתו הברה והבור רק אין בו מים	
בראשית	בראשית לז	כה	וישבו לאכל לחם וישאו עיניהם ויראו והנה ארחת ישמעאלים באה מגלעד וגמליהם נשאים נכאת וצרי ולט הולכים להוריד מצרימה	
בראשית	בראשית לז	כו	ויאמר יהודה אל אחיו מה בצע כי נהרג את אחינו וכסינו את דמו	
בראשית	בראשית לז	כז	לכו ונמכרנו לישמעאלים וידנו אל תהי בו כי אחינו בשרנו הוא וישמעו אחיו	
בראשית	בראשית לז	כח	ויעברו אנשים מדינים סחרים וימשכו ויעלו את יוסף מן הבור וימכרו את יוסף לישמעאלים בעשרים כסף ויביאו את יוסף מצרימה	
בראשית	בראשית לז	כט	וישב ראובן אל הבור והנה אין יוסף בבור ויקרע את בגדיו	
בראשית	בראשית לז	ל	וישב אל אחיו ויאמר הילד איננו ואני אנה אני בא	
בראשית	בראשית לז	לא	ויקחו את כתנת יוסף וישחטו שעיר עזים ויטבלו את הכתנת בדם	
בראשית	בראשית לז	לב	וישלחו את כתנת הפסים ויביאו אל אביהם ויאמרו זאת מצאנו הכר נא הכתנת בנך הוא אם לא	
בראשית	בראשית לז	לג	ויכירה ויאמר כתנת בני חיה רעה אכלתהו טרף טרף יוסף	
בראשית	בראשית לז	לד	ויקרע יעקב שמלתיו וישם שק במתניו ויתאבל על בנו ימים רבים	
בראשית	בראשית לז	לה	ויקמו כל בניו וכל בנתיו לנחמו וימאן להתנחם ויאמר כי ארד אל בני אבל שאלה ויבך אתו אביו	
בראשית	בראשית לז	לו	והמדנים מכרו אתו אל מצרים לפוטיפר סריס פרעה שר הטבחים	
בראשית	בראשית לח	א	ויהי בעת ההוא וירד יהודה מאת אחיו ויט עד איש עדלמי ושמו חירה	
בראשית	בראשית לח	ב	וירא שם יהודה בת איש כנעני ושמו שוע ויקחה ויבא אליה	
בראשית	בראשית לח	ג	ותהר ותלד בן ויקרא את שמו ער	
בראשית	בראשית לח	ד	ותהר עוד ותלד בן ותקרא את שמו אונן	
בראשית	בראשית לח	ה	ותסף עוד ותלד בן ותקרא את שמו שלה והיה בכזיב בלדתה אתו	
בראשית	בראשית לח	ו	ויקח יהודה אשה לער בכורו ושמה תמר	
בראשית	בראשית לח	ז	ויהי ער בכור יהודה רע בעיני יהוה וימתהו יהוה	
בראשית	בראשית לח	ח	ויאמר יהודה לאונן בא אל אשת אחיך ויבם אתה והקם זרע לאחיך	
בראשית	בראשית לח	ט	וידע אונן כי לא לו יהיה הזרע והיה אם בא אל אשת אחיו ושחת ארצה לבלתי נתן זרע לאחיו	
בראשית	בראשית לח	י	וירע בעיני יהוה אשר עשה וימת גם אתו	
בראשית	בראשית לח	יא	ויאמר יהודה לתמר כלתו שבי אלמנה בית אביך עד יגדל שלה בני כי אמר פן ימות גם הוא כאחיו ותלך תמר ותשב בית אביה	
בראשית	בראשית לח	יב	וירבו הימים ותמת בת שוע אשת יהודה וינחם יהודה ויעל על גזזי צאנו הוא וחירה רעהו העדלמי תמנתה	
בראשית	בראשית לח	יג	ויגד לתמר לאמר הנה חמיך עלה תמנתה לגז צאנו	
בראשית	בראשית לח	יד	ותסר בגדי אלמנותה מעליה ותכס בצעיף ותתעלף ותשב בפתח עינים אשר על דרך תמנתה כי ראתה כי גדל שלה והוא לא נתנה לו לאשה	
בראשית	בראשית לח	טו	ויראה יהודה ויחשבה לזונה כי כסתה פניה	
בראשית	בראשית לח	טז	ויט אליה אל הדרך ויאמר הבה נא אבוא אליך כי לא ידע כי כלתו הוא ותאמר מה תתן לי כי תבוא אלי	
בראשית	בראשית לח	יז	ויאמר אנכי אשלח גדי עזים מן הצאן ותאמר אם תתן ערבון עד שלחך	
בראשית	בראשית לח	יח	ויאמר מה הערבון אשר אתן לך ותאמר חתמך ופתילך ומטך אשר בידך ויתן לה ויבא אליה ותהר לו	
בראשית	בראשית לח	יט	ותקם ותלך ותסר צעיפה מעליה ותלבש בגדי אלמנותה	
בראשית	בראשית לח	כ	וישלח יהודה את גדי העזים ביד רעהו העדלמי לקחת הערבון מיד האשה ולא מצאה	
בראשית	בראשית לח	כא	וישאל את אנשי מקמה לאמר איה הקדשה הוא בעינים על הדרך ויאמרו לא היתה בזה קדשה	
בראשית	בראשית לח	כב	וישב אל יהודה ויאמר לא מצאתיה וגם אנשי המקום אמרו לא היתה בזה קדשה	
בראשית	בראשית לח	כג	ויאמר יהודה תקח לה פן נהיה לבוז הנה שלחתי הגדי הזה ואתה לא מצאתה	
בראשית	בראשית לח	כד	ויהי כמשלש חדשים ויגד ליהודה לאמר זנתה תמר כלתך וגם הנה הרה לזנונים ויאמר יהודה הוציאוה ותשרף	
בראשית	בראשית לח	כה	הוא מוצאת והיא שלחה אל חמיה לאמר לאיש אשר אלה לו אנכי הרה ותאמר הכר נא למי החתמת והפתילים והמטה האלה	
בראשית	בראשית לח	כו	ויכר יהודה ויאמר צדקה ממני כי על כן לא נתתיה לשלה בני ולא יסף עוד לדעתה	
בראשית	בראשית לח	כז	ויהי בעת לדתה והנה תאומים בבטנה	
בראשית	בראשית לח	כח	ויהי בלדתה ויתן יד ותקח המילדת ותקשר על ידו שני לאמר זה יצא ראשנה	
בראשית	בראשית לח	כט	ויהי כמשיב ידו והנה יצא אחיו ותאמר מה פרצת עליך פרץ ויקרא שמו פרץ	
בראשית	בראשית לח	ל	ואחר יצא אחיו אשר על ידו השני ויקרא שמו זרח	
בראשית	בראשית לט	א	ויוסף הורד מצרימה ויקנהו פוטיפר סריס פרעה שר הטבחים איש מצרי מיד הישמעאלים אשר הורדהו שמה	
בראשית	בראשית לט	ב	ויהי יהוה את יוסף ויהי איש מצליח ויהי בבית אדניו המצרי	
בראשית	בראשית לט	ג	וירא אדניו כי יהוה אתו וכל אשר הוא עשה יהוה מצליח בידו	
בראשית	בראשית לט	ד	וימצא יוסף חן בעיניו וישרת אתו ויפקדהו על ביתו וכל יש לו נתן בידו	
בראשית	בראשית לט	ה	ויהי מאז הפקיד אתו בביתו ועל כל אשר יש לו ויברך יהוה את בית המצרי בגלל יוסף ויהי ברכת יהוה בכל אשר יש לו בבית ובשדה	
בראשית	בראשית לט	ו	ויעזב כל אשר לו ביד יוסף ולא ידע אתו מאומה כי אם הלחם אשר הוא אוכל ויהי יוסף יפה תאר ויפה מראה	
בראשית	בראשית לט	ז	ויהי אחר הדברים האלה ותשא אשת אדניו את עיניה אל יוסף ותאמר שכבה עמי	
בראשית	בראשית לט	ח	וימאן ויאמר אל אשת אדניו הן אדני לא ידע אתי מה בבית וכל אשר יש לו נתן בידי	
בראשית	בראשית לט	ט	איננו גדול בבית הזה ממני ולא חשך ממני מאומה כי אם אותך באשר את אשתו ואיך אעשה הרעה הגדלה הזאת וחטאתי לאלהים	
בראשית	בראשית לט	י	ויהי כדברה אל יוסף יום יום ולא שמע אליה לשכב אצלה להיות עמה	
בראשית	בראשית לט	יא	ויהי כהיום הזה ויבא הביתה לעשות מלאכתו ואין איש מאנשי הבית שם בבית	
בראשית	בראשית לט	יב	ותתפשהו בבגדו לאמר שכבה עמי ויעזב בגדו בידה וינס ויצא החוצה	
בראשית	בראשית לט	יג	ויהי כראותה כי עזב בגדו בידה וינס החוצה	
בראשית	בראשית לט	יד	ותקרא לאנשי ביתה ותאמר להם לאמר ראו הביא לנו איש עברי לצחק בנו בא אלי לשכב עמי ואקרא בקול גדול	
בראשית	בראשית לט	טו	ויהי כשמעו כי הרימתי קולי ואקרא ויעזב בגדו אצלי וינס ויצא החוצה	
בראשית	בראשית לט	טז	ותנח בגדו אצלה עד בוא אדניו אל ביתו	
בראשית	בראשית לט	יז	ותדבר אליו כדברים האלה לאמר בא אלי העבד העברי אשר הבאת לנו לצחק בי	
בראשית	בראשית לט	יח	ויהי כהרימי קולי ואקרא ויעזב בגדו אצלי וינס החוצה	
בראשית	בראשית לט	יט	ויהי כשמע אדניו את דברי אשתו אשר דברה אליו לאמר כדברים האלה עשה לי עבדך ויחר אפו	
בראשית	בראשית לט	כ	ויקח אדני יוסף אתו ויתנהו אל בית הסהר מקום אשר אסורי המלך אסורים ויהי שם בבית הסהר	
בראשית	בראשית לט	כא	ויהי יהוה את יוסף ויט אליו חסד ויתן חנו בעיני שר בית הסהר	
בראשית	בראשית לט	כב	ויתן שר בית הסהר ביד יוסף את כל האסירם אשר בבית הסהר ואת כל אשר עשים שם הוא היה עשה	
בראשית	בראשית לט	כג	אין שר בית הסהר ראה את כל מאומה בידו באשר יהוה אתו ואשר הוא עשה יהוה מצליח	
בראשית	בראשית מ	א	ויהי אחר הדברים האלה חטאו משקה מלך מצרים והאפה לאדניהם למלך מצרים	
בראשית	בראשית מ	ב	ויקצף פרעה על שני סריסיו על שר המשקים ועל שר האופים	
בראשית	בראשית מ	ג	ויתן אתם במשמר בית שר הטבחים אל בית הסהר מקום אשר יוסף אסור שם	
בראשית	בראשית מ	ד	ויפקד שר הטבחים את יוסף אתם וישרת אתם ויהיו ימים במשמר	
בראשית	בראשית מ	ה	ויחלמו חלום שניהם איש חלמו בלילה אחד איש כפתרון חלמו המשקה והאפה אשר למלך מצרים אשר אסורים בבית הסהר	
בראשית	בראשית מ	ו	ויבא אליהם יוסף בבקר וירא אתם והנם זעפים	
בראשית	בראשית מ	ז	וישאל את סריסי פרעה אשר אתו במשמר בית אדניו לאמר מדוע פניכם רעים היום	
בראשית	בראשית מ	ח	ויאמרו אליו חלום חלמנו ופתר אין אתו ויאמר אלהם יוסף הלוא לאלהים פתרנים ספרו נא לי	
בראשית	בראשית מ	ט	ויספר שר המשקים את חלמו ליוסף ויאמר לו בחלומי והנה גפן לפני	
בראשית	בראשית מ	י	ובגפן שלשה שריגם והוא כפרחת עלתה נצה הבשילו אשכלתיה ענבים	
בראשית	בראשית מ	יא	וכוס פרעה בידי ואקח את הענבים ואשחט אתם אל כוס פרעה ואתן את הכוס על כף פרעה	
בראשית	בראשית מ	יב	ויאמר לו יוסף זה פתרנו שלשת השרגים שלשת ימים הם	
בראשית	בראשית מ	יג	בעוד שלשת ימים ישא פרעה את ראשך והשיבך על כנך ונתת כוס פרעה בידו כמשפט הראשון אשר היית משקהו	
בראשית	בראשית מ	יד	כי אם זכרתני אתך כאשר ייטב לך ועשית נא עמדי חסד והזכרתני אל פרעה והוצאתני מן הבית הזה	
בראשית	בראשית מ	טו	כי גנב גנבתי מארץ העברים וגם פה לא עשיתי מאומה כי שמו אתי בבור	
בראשית	בראשית מ	טז	וירא שר האפים כי טוב פתר ויאמר אל יוסף אף אני בחלומי והנה שלשה סלי חרי על ראשי	
בראשית	בראשית מ	יז	ובסל העליון מכל מאכל פרעה מעשה אפה והעוף אכל אתם מן הסל מעל ראשי	
בראשית	בראשית מ	יח	ויען יוסף ויאמר זה פתרנו שלשת הסלים שלשת ימים הם	
בראשית	בראשית מ	יט	בעוד שלשת ימים ישא פרעה את ראשך מעליך ותלה אותך על עץ ואכל העוף את בשרך מעליך	
בראשית	בראשית מ	כ	ויהי ביום השלישי יום הלדת את פרעה ויעש משתה לכל עבדיו וישא את ראש שר המשקים ואת ראש שר האפים בתוך עבדיו	
בראשית	בראשית מ	כא	וישב את שר המשקים על משקהו ויתן הכוס על כף פרעה	
בראשית	בראשית מ	כב	ואת שר האפים תלה כאשר פתר להם יוסף	
בראשית	בראשית מ	כג	ולא זכר שר המשקים את יוסף וישכחהו	
בראשית	בראשית מא	א	ויהי מקץ שנתים ימים ופרעה חלם והנה עמד על היאר	
בראשית	בראשית מא	ב	והנה מן היאר עלת שבע פרות יפות מראה ובריאת בשר ותרעינה באחו	
בראשית	בראשית מא	ג	והנה שבע פרות אחרות עלות אחריהן מן היאר רעות מראה ודקות בשר ותעמדנה אצל הפרות על שפת היאר	
בראשית	בראשית מא	ד	ותאכלנה הפרות רעות המראה ודקת הבשר את שבע הפרות יפת המראה והבריאת וייקץ פרעה	
בראשית	בראשית מא	ה	ויישן ויחלם שנית והנה שבע שבלים עלות בקנה אחד בריאות וטבות	
בראשית	בראשית מא	ו	והנה שבע שבלים דקות ושדופת קדים צמחות אחריהן	
בראשית	בראשית מא	ז	ותבלענה השבלים הדקות את שבע השבלים הבריאות והמלאות וייקץ פרעה והנה חלום	
בראשית	בראשית מא	ח	ויהי בבקר ותפעם רוחו וישלח ויקרא את כל חרטמי מצרים ואת כל חכמיה ויספר פרעה להם את חלמו ואין פותר אותם לפרעה	
בראשית	בראשית מא	ט	וידבר שר המשקים את פרעה לאמר את חטאי אני מזכיר היום	
בראשית	בראשית מא	י	פרעה קצף על עבדיו ויתן אתי במשמר בית שר הטבחים אתי ואת שר האפים	
בראשית	בראשית מא	יא	ונחלמה חלום בלילה אחד אני והוא איש כפתרון חלמו חלמנו	
בראשית	בראשית מא	יב	ושם אתנו נער עברי עבד לשר הטבחים ונספר לו ויפתר לנו את חלמתינו איש כחלמו פתר	
בראשית	בראשית מא	יג	ויהי כאשר פתר לנו כן היה אתי השיב על כני ואתו תלה	
בראשית	בראשית מא	יד	וישלח פרעה ויקרא את יוסף ויריצהו מן הבור ויגלח ויחלף שמלתיו ויבא אל פרעה	
בראשית	בראשית מא	טו	ויאמר פרעה אל יוסף חלום חלמתי ופתר אין אתו ואני שמעתי עליך לאמר תשמע חלום לפתר אתו	
בראשית	בראשית מא	טז	ויען יוסף את פרעה לאמר בלעדי אלהים יענה את שלום פרעה	
בראשית	בראשית מא	יז	וידבר פרעה אל יוסף בחלמי הנני עמד על שפת היאר	
בראשית	בראשית מא	יח	והנה מן היאר עלת שבע פרות בריאות בשר ויפת תאר ותרעינה באחו	
בראשית	בראשית מא	יט	והנה שבע פרות אחרות עלות אחריהן דלות ורעות תאר מאד ורקות בשר לא ראיתי כהנה בכל ארץ מצרים לרע	
בראשית	בראשית מא	כ	ותאכלנה הפרות הרקות והרעות את שבע הפרות הראשנות הבריאת	
בראשית	בראשית מא	כא	ותבאנה אל קרבנה ולא נודע כי באו אל קרבנה ומראיהן רע כאשר בתחלה ואיקץ	
בראשית	בראשית מא	כב	וארא בחלמי והנה שבע שבלים עלת בקנה אחד מלאת וטבות	
בראשית	בראשית מא	כג	והנה שבע שבלים צנמות דקות שדפות קדים צמחות אחריהם	
בראשית	בראשית מא	כד	ותבלען השבלים הדקת את שבע השבלים הטבות ואמר אל החרטמים ואין מגיד לי	
בראשית	בראשית מא	כה	ויאמר יוסף אל פרעה חלום פרעה אחד הוא את אשר האלהים עשה הגיד לפרעה	
בראשית	בראשית מא	כו	שבע פרת הטבת שבע שנים הנה ושבע השבלים הטבת שבע שנים הנה חלום אחד הוא	
בראשית	בראשית מא	כז	ושבע הפרות הרקות והרעת העלת אחריהן שבע שנים הנה ושבע השבלים הרקות שדפות הקדים יהיו שבע שני רעב	
בראשית	בראשית מא	כח	הוא הדבר אשר דברתי אל פרעה אשר האלהים עשה הראה את פרעה	
בראשית	בראשית מא	כט	הנה שבע שנים באות שבע גדול בכל ארץ מצרים	
בראשית	בראשית מא	ל	וקמו שבע שני רעב אחריהן ונשכח כל השבע בארץ מצרים וכלה הרעב את הארץ	
בראשית	בראשית מא	לא	ולא יודע השבע בארץ מפני הרעב ההוא אחרי כן כי כבד הוא מאד	
בראשית	בראשית מא	לב	ועל השנות החלום אל פרעה פעמים כי נכון הדבר מעם האלהים וממהר האלהים לעשתו	
בראשית	בראשית מא	לג	ועתה ירא פרעה איש נבון וחכם וישיתהו על ארץ מצרים	
בראשית	בראשית מא	לד	יעשה פרעה ויפקד פקדים על הארץ וחמש את ארץ מצרים בשבע שני השבע	
בראשית	בראשית מא	לה	ויקבצו את כל אכל השנים הטבות הבאת האלה ויצברו בר תחת יד פרעה אכל בערים ושמרו	
בראשית	בראשית מא	לו	והיה האכל לפקדון לארץ לשבע שני הרעב אשר תהיין בארץ מצרים ולא תכרת הארץ ברעב	
בראשית	בראשית מא	לז	וייטב הדבר בעיני פרעה ובעיני כל עבדיו	
בראשית	בראשית מא	לח	ויאמר פרעה אל עבדיו הנמצא כזה איש אשר רוח אלהים בו	
בראשית	בראשית מא	לט	ויאמר פרעה אל יוסף אחרי הודיע אלהים אותך את כל זאת אין נבון וחכם כמוך	
בראשית	בראשית מא	מ	אתה תהיה על ביתי ועל פיך ישק כל עמי רק הכסא אגדל ממך	
בראשית	בראשית מא	מא	ויאמר פרעה אל יוסף ראה נתתי אתך על כל ארץ מצרים	
בראשית	בראשית מא	מב	ויסר פרעה את טבעתו מעל ידו ויתן אתה על יד יוסף וילבש אתו בגדי שש וישם רבד הזהב על צוארו	
בראשית	בראשית מא	מג	וירכב אתו במרכבת המשנה אשר לו ויקראו לפניו אברך ונתון אתו על כל ארץ מצרים	
בראשית	בראשית מא	מד	ויאמר פרעה אל יוסף אני פרעה ובלעדיך לא ירים איש את ידו ואת רגלו בכל ארץ מצרים	
בראשית	בראשית מא	מה	ויקרא פרעה שם יוסף צפנת פענח ויתן לו את אסנת בת פוטי פרע כהן אן לאשה ויצא יוסף על ארץ מצרים	
בראשית	בראשית מא	מו	ויוסף בן שלשים שנה בעמדו לפני פרעה מלך מצרים ויצא יוסף מלפני פרעה ויעבר בכל ארץ מצרים	
בראשית	בראשית מא	מז	ותעש הארץ בשבע שני השבע לקמצים	
בראשית	בראשית מא	מח	ויקבץ את כל אכל שבע שנים אשר היו בארץ מצרים ויתן אכל בערים אכל שדה העיר אשר סביבתיה נתן בתוכה	
בראשית	בראשית מא	מט	ויצבר יוסף בר כחול הים הרבה מאד עד כי חדל לספר כי אין מספר	
בראשית	בראשית מא	נ	וליוסף ילד שני בנים בטרם תבוא שנת הרעב אשר ילדה לו אסנת בת פוטי פרע כהן און	
בראשית	בראשית מא	נא	ויקרא יוסף את שם הבכור מנשה כי נשני אלהים את כל עמלי ואת כל בית אבי	
בראשית	בראשית מא	נב	ואת שם השני קרא אפרים כי הפרני אלהים בארץ עניי	
בראשית	בראשית מא	נג	ותכלינה שבע שני השבע אשר היה בארץ מצרים	
בראשית	בראשית מא	נד	ותחלינה שבע שני הרעב לבוא כאשר אמר יוסף ויהי רעב בכל הארצות ובכל ארץ מצרים היה לחם	
בראשית	בראשית מא	נה	ותרעב כל ארץ מצרים ויצעק העם אל פרעה ללחם ויאמר פרעה לכל מצרים לכו אל יוסף אשר יאמר לכם תעשו	
בראשית	בראשית מא	נו	והרעב היה על כל פני הארץ ויפתח יוסף את כל אשר בהם וישבר למצרים ויחזק הרעב בארץ מצרים	
בראשית	בראשית מא	נז	וכל הארץ באו מצרימה לשבר אל יוסף כי חזק הרעב בכל הארץ	
בראשית	בראשית מב	א	וירא יעקב כי יש שבר במצרים ויאמר יעקב לבניו למה תתראו	
בראשית	בראשית מב	ב	ויאמר הנה שמעתי כי יש שבר במצרים רדו שמה ושברו לנו משם ונחיה ולא נמות	
בראשית	בראשית מב	ג	וירדו אחי יוסף עשרה לשבר בר ממצרים	
בראשית	בראשית מב	ד	ואת בנימין אחי יוסף לא שלח יעקב את אחיו כי אמר פן יקראנו אסון	
בראשית	בראשית מב	ה	ויבאו בני ישראל לשבר בתוך הבאים כי היה הרעב בארץ כנען	
בראשית	בראשית מב	ו	ויוסף הוא השליט על הארץ הוא המשביר לכל עם הארץ ויבאו אחי יוסף וישתחוו לו אפים ארצה	
בראשית	בראשית מב	ז	וירא יוסף את אחיו ויכרם ויתנכר אליהם וידבר אתם קשות ויאמר אלהם מאין באתם ויאמרו מארץ כנען לשבר אכל	
בראשית	בראשית מב	ח	ויכר יוסף את אחיו והם לא הכרהו	
בראשית	בראשית מב	ט	ויזכר יוסף את החלמות אשר חלם להם ויאמר אלהם מרגלים אתם לראות את ערות הארץ באתם	
בראשית	בראשית מב	י	ויאמרו אליו לא אדני ועבדיך באו לשבר אכל	
בראשית	בראשית מב	יא	כלנו בני איש אחד נחנו כנים אנחנו לא היו עבדיך מרגלים	
בראשית	בראשית מב	יב	ויאמר אלהם לא כי ערות הארץ באתם לראות	
בראשית	בראשית מב	יג	ויאמרו שנים עשר עבדיך אחים אנחנו בני איש אחד בארץ כנען והנה הקטן את אבינו היום והאחד איננו	
בראשית	בראשית מב	יד	ויאמר אלהם יוסף הוא אשר דברתי אלכם לאמר מרגלים אתם	
בראשית	בראשית מב	טו	בזאת תבחנו חי פרעה אם תצאו מזה כי אם בבוא אחיכם הקטן הנה	
בראשית	בראשית מב	טז	שלחו מכם אחד ויקח את אחיכם ואתם האסרו ויבחנו דבריכם האמת אתכם ואם לא חי פרעה כי מרגלים אתם	
בראשית	בראשית מב	יז	ויאסף אתם אל משמר שלשת ימים	
בראשית	בראשית מב	יח	ויאמר אלהם יוסף ביום השלישי זאת עשו וחיו את האלהים אני ירא	
בראשית	בראשית מב	יט	אם כנים אתם אחיכם אחד יאסר בבית משמרכם ואתם לכו הביאו שבר רעבון בתיכם	
בראשית	בראשית מב	כ	ואת אחיכם הקטן תביאו אלי ויאמנו דבריכם ולא תמותו ויעשו כן	
בראשית	בראשית מב	כא	ויאמרו איש אל אחיו אבל אשמים אנחנו על אחינו אשר ראינו צרת נפשו בהתחננו אלינו ולא שמענו על כן באה אלינו הצרה הזאת	
בראשית	בראשית מב	כב	ויען ראובן אתם לאמר הלוא אמרתי אליכם לאמר אל תחטאו בילד ולא שמעתם וגם דמו הנה נדרש	
בראשית	בראשית מב	כג	והם לא ידעו כי שמע יוסף כי המליץ בינתם	
בראשית	בראשית מב	כד	ויסב מעליהם ויבך וישב אלהם וידבר אלהם ויקח מאתם את שמעון ויאסר אתו לעיניהם	
בראשית	בראשית מב	כה	ויצו יוסף וימלאו את כליהם בר ולהשיב כספיהם איש אל שקו ולתת להם צדה לדרך ויעש להם כן	
בראשית	בראשית מב	כו	וישאו את שברם על חמריהם וילכו משם	
בראשית	בראשית מב	כז	ויפתח האחד את שקו לתת מספוא לחמרו במלון וירא את כספו והנה הוא בפי אמתחתו	
בראשית	בראשית מב	כח	ויאמר אל אחיו הושב כספי וגם הנה באמתחתי ויצא לבם ויחרדו איש אל אחיו לאמר מה זאת עשה אלהים לנו	
בראשית	בראשית מב	כט	ויבאו אל יעקב אביהם ארצה כנען ויגידו לו את כל הקרת אתם לאמר	
בראשית	בראשית מב	ל	דבר האיש אדני הארץ אתנו קשות ויתן אתנו כמרגלים את הארץ	
בראשית	בראשית מב	לא	ונאמר אליו כנים אנחנו לא היינו מרגלים	
בראשית	בראשית מב	לב	שנים עשר אנחנו אחים בני אבינו האחד איננו והקטן היום את אבינו בארץ כנען	
בראשית	בראשית מב	לג	ויאמר אלינו האיש אדני הארץ בזאת אדע כי כנים אתם אחיכם האחד הניחו אתי ואת רעבון בתיכם קחו ולכו	
בראשית	בראשית מב	לד	והביאו את אחיכם הקטן אלי ואדעה כי לא מרגלים אתם כי כנים אתם את אחיכם אתן לכם ואת הארץ תסחרו	
בראשית	בראשית מב	לה	ויהי הם מריקים שקיהם והנה איש צרור כספו בשקו ויראו את צררות כספיהם המה ואביהם וייראו	
בראשית	בראשית מב	לו	ויאמר אלהם יעקב אביהם אתי שכלתם יוסף איננו ושמעון איננו ואת בנימן תקחו עלי היו כלנה	
בראשית	בראשית מב	לז	ויאמר ראובן אל אביו לאמר את שני בני תמית אם לא אביאנו אליך תנה אתו על ידי ואני אשיבנו אליך	
בראשית	בראשית מב	לח	ויאמר לא ירד בני עמכם כי אחיו מת והוא לבדו נשאר וקראהו אסון בדרך אשר תלכו בה והורדתם את שיבתי ביגון שאולה	
בראשית	בראשית מג	א	והרעב כבד בארץ	
בראשית	בראשית מג	ב	ויהי כאשר כלו לאכל את השבר אשר הביאו ממצרים ויאמר אליהם אביהם שבו שברו לנו מעט אכל	
בראשית	בראשית מג	ג	ויאמר אליו יהודה לאמר העד העד בנו האיש לאמר לא תראו פני בלתי אחיכם אתכם	
בראשית	בראשית מג	ד	אם ישך משלח את אחינו אתנו נרדה ונשברה לך אכל	
בראשית	בראשית מג	ה	ואם אינך משלח לא נרד כי האיש אמר אלינו לא תראו פני בלתי אחיכם אתכם	
בראשית	בראשית מג	ו	ויאמר ישראל למה הרעתם לי להגיד לאיש העוד לכם אח	
בראשית	בראשית מג	ז	ויאמרו שאול שאל האיש לנו ולמולדתנו לאמר העוד אביכם חי היש לכם אח ונגד לו על פי הדברים האלה הידוע נדע כי יאמר הורידו את אחיכם	
בראשית	בראשית מג	ח	ויאמר יהודה אל ישראל אביו שלחה הנער אתי ונקומה ונלכה ונחיה ולא נמות גם אנחנו גם אתה גם טפנו	
בראשית	בראשית מג	ט	אנכי אערבנו מידי תבקשנו אם לא הביאתיו אליך והצגתיו לפניך וחטאתי לך כל הימים	
בראשית	בראשית מג	י	כי לולא התמהמהנו כי עתה שבנו זה פעמים	
בראשית	בראשית מג	יא	ויאמר אלהם ישראל אביהם אם כן אפוא זאת עשו קחו מזמרת הארץ בכליכם והורידו לאיש מנחה מעט צרי ומעט דבש נכאת ולט בטנים ושקדים	
בראשית	בראשית מג	יב	וכסף משנה קחו בידכם ואת הכסף המושב בפי אמתחתיכם תשיבו בידכם אולי משגה הוא	
בראשית	בראשית מג	יג	ואת אחיכם קחו וקומו שובו אל האיש	
בראשית	בראשית מג	יד	ואל שדי יתן לכם רחמים לפני האיש ושלח לכם את אחיכם אחר ואת בנימין ואני כאשר שכלתי שכלתי	
בראשית	בראשית מג	טו	ויקחו האנשים את המנחה הזאת ומשנה כסף לקחו בידם ואת בנימן ויקמו וירדו מצרים ויעמדו לפני יוסף	
בראשית	בראשית מג	טז	וירא יוסף אתם את בנימין ויאמר לאשר על ביתו הבא את האנשים הביתה וטבח טבח והכן כי אתי יאכלו האנשים בצהרים	
בראשית	בראשית מג	יז	ויעש האיש כאשר אמר יוסף ויבא האיש את האנשים ביתה יוסף	
בראשית	בראשית מג	יח	וייראו האנשים כי הובאו בית יוסף ויאמרו על דבר הכסף השב באמתחתינו בתחלה אנחנו מובאים להתגלל עלינו ולהתנפל עלינו ולקחת אתנו לעבדים ואת חמרינו	
בראשית	בראשית מג	יט	ויגשו אל האיש אשר על בית יוסף וידברו אליו פתח הבית	
בראשית	בראשית מג	כ	ויאמרו בי אדני ירד ירדנו בתחלה לשבר אכל	
בראשית	בראשית מג	כא	ויהי כי באנו אל המלון ונפתחה את אמתחתינו והנה כסף איש בפי אמתחתו כספנו במשקלו ונשב אתו בידנו	
בראשית	בראשית מג	כב	וכסף אחר הורדנו בידנו לשבר אכל לא ידענו מי שם כספנו באמתחתינו	
בראשית	בראשית מג	כג	ויאמר שלום לכם אל תיראו אלהיכם ואלהי אביכם נתן לכם מטמון באמתחתיכם כספכם בא אלי ויוצא אלהם את שמעון	
בראשית	בראשית מג	כד	ויבא האיש את האנשים ביתה יוסף ויתן מים וירחצו רגליהם ויתן מספוא לחמריהם	
בראשית	בראשית מג	כה	ויכינו את המנחה עד בוא יוסף בצהרים כי שמעו כי שם יאכלו לחם	
בראשית	בראשית מג	כו	ויבא יוסף הביתה ויביאו לו את המנחה אשר בידם הביתה וישתחוו לו ארצה	
בראשית	בראשית מג	כז	וישאל להם לשלום ויאמר השלום אביכם הזקן אשר אמרתם העודנו חי	
בראשית	בראשית מג	כח	ויאמרו שלום לעבדך לאבינו עודנו חי ויקדו וישתחו	
בראשית	בראשית מג	כט	וישא עיניו וירא את בנימין אחיו בן אמו ויאמר הזה אחיכם הקטן אשר אמרתם אלי ויאמר אלהים יחנך בני	
בראשית	בראשית מג	ל	וימהר יוסף כי נכמרו רחמיו אל אחיו ויבקש לבכות ויבא החדרה ויבך שמה	
בראשית	בראשית מג	לא	וירחץ פניו ויצא ויתאפק ויאמר שימו לחם	
בראשית	בראשית מג	לב	וישימו לו לבדו ולהם לבדם ולמצרים האכלים אתו לבדם כי לא יוכלון המצרים לאכל את העברים לחם כי תועבה הוא למצרים	
בראשית	בראשית מג	לג	וישבו לפניו הבכר כבכרתו והצעיר כצערתו ויתמהו האנשים איש אל רעהו	
בראשית	בראשית מג	לד	וישא משאת מאת פניו אלהם ותרב משאת בנימן ממשאת כלם חמש ידות וישתו וישכרו עמו	
בראשית	בראשית מד	א	ויצו את אשר על ביתו לאמר מלא את אמתחת האנשים אכל כאשר יוכלון שאת ושים כסף איש בפי אמתחתו	
בראשית	בראשית מד	ב	ואת גביעי גביע הכסף תשים בפי אמתחת הקטן ואת כסף שברו ויעש כדבר יוסף אשר דבר	
בראשית	בראשית מד	ג	הבקר אור והאנשים שלחו המה וחמריהם	
בראשית	בראשית מד	ד	הם יצאו את העיר לא הרחיקו ויוסף אמר לאשר על ביתו קום רדף אחרי האנשים והשגתם ואמרת אלהם למה שלמתם רעה תחת טובה	
בראשית	בראשית מד	ה	הלוא זה אשר ישתה אדני בו והוא נחש ינחש בו הרעתם אשר עשיתם	
בראשית	בראשית מד	ו	וישגם וידבר אלהם את הדברים האלה	
בראשית	בראשית מד	ז	ויאמרו אליו למה ידבר אדני כדברים האלה חלילה לעבדיך מעשות כדבר הזה	
בראשית	בראשית מד	ח	הן כסף אשר מצאנו בפי אמתחתינו השיבנו אליך מארץ כנען ואיך נגנב מבית אדניך כסף או זהב	
בראשית	בראשית מד	ט	אשר ימצא אתו מעבדיך ומת וגם אנחנו נהיה לאדני לעבדים	
בראשית	בראשית מד	י	ויאמר גם עתה כדבריכם כן הוא אשר ימצא אתו יהיה לי עבד ואתם תהיו נקים	
בראשית	בראשית מד	יא	וימהרו ויורדו איש את אמתחתו ארצה ויפתחו איש אמתחתו	
בראשית	בראשית מד	יב	ויחפש בגדול החל ובקטן כלה וימצא הגביע באמתחת בנימן	
בראשית	בראשית מד	יג	ויקרעו שמלתם ויעמס איש על חמרו וישבו העירה	
בראשית	בראשית מד	יד	ויבא יהודה ואחיו ביתה יוסף והוא עודנו שם ויפלו לפניו ארצה	
בראשית	בראשית מד	טו	ויאמר להם יוסף מה המעשה הזה אשר עשיתם הלוא ידעתם כי נחש ינחש איש אשר כמני	
בראשית	בראשית מד	טז	ויאמר יהודה מה נאמר לאדני מה נדבר ומה נצטדק האלהים מצא את עון עבדיך הננו עבדים לאדני גם אנחנו גם אשר נמצא הגביע בידו	
בראשית	בראשית מד	יז	ויאמר חלילה לי מעשות זאת האיש אשר נמצא הגביע בידו הוא יהיה לי עבד ואתם עלו לשלום אל אביכם	
בראשית	בראשית מד	יח	ויגש אליו יהודה ויאמר בי אדני ידבר נא עבדך דבר באזני אדני ואל יחר אפך בעבדך כי כמוך כפרעה	
בראשית	בראשית מד	יט	אדני שאל את עבדיו לאמר היש לכם אב או אח	
בראשית	בראשית מד	כ	ונאמר אל אדני יש לנו אב זקן וילד זקנים קטן ואחיו מת ויותר הוא לבדו לאמו ואביו אהבו	
בראשית	בראשית מד	כא	ותאמר אל עבדיך הורדהו אלי ואשימה עיני עליו	
בראשית	בראשית מד	כב	ונאמר אל אדני לא יוכל הנער לעזב את אביו ועזב את אביו ומת	
בראשית	בראשית מד	כג	ותאמר אל עבדיך אם לא ירד אחיכם הקטן אתכם לא תספון לראות פני	
בראשית	בראשית מד	כד	ויהי כי עלינו אל עבדך אבי ונגד לו את דברי אדני	
בראשית	בראשית מד	כה	ויאמר אבינו שבו שברו לנו מעט אכל	
בראשית	בראשית מד	כו	ונאמר לא נוכל לרדת אם יש אחינו הקטן אתנו וירדנו כי לא נוכל לראות פני האיש ואחינו הקטן איננו אתנו	
בראשית	בראשית מד	כז	ויאמר עבדך אבי אלינו אתם ידעתם כי שנים ילדה לי אשתי	
בראשית	בראשית מד	כח	ויצא האחד מאתי ואמר אך טרף טרף ולא ראיתיו עד הנה	
בראשית	בראשית מד	כט	ולקחתם גם את זה מעם פני וקרהו אסון והורדתם את שיבתי ברעה שאלה	
בראשית	בראשית מד	ל	ועתה כבאי אל עבדך אבי והנער איננו אתנו ונפשו קשורה בנפשו	
בראשית	בראשית מד	לא	והיה כראותו כי אין הנער ומת והורידו עבדיך את שיבת עבדך אבינו ביגון שאלה	
בראשית	בראשית מד	לב	כי עבדך ערב את הנער מעם אבי לאמר אם לא אביאנו אליך וחטאתי לאבי כל הימים	
בראשית	בראשית מד	לג	ועתה ישב נא עבדך תחת הנער עבד לאדני והנער יעל עם אחיו	
בראשית	בראשית מד	לד	כי איך אעלה אל אבי והנער איננו אתי פן אראה ברע אשר ימצא את אבי	
בראשית	בראשית מה	א	ולא יכל יוסף להתאפק לכל הנצבים עליו ויקרא הוציאו כל איש מעלי ולא עמד איש אתו בהתודע יוסף אל אחיו	
בראשית	בראשית מה	ב	ויתן את קלו בבכי וישמעו מצרים וישמע בית פרעה	
בראשית	בראשית מה	ג	ויאמר יוסף אל אחיו אני יוסף העוד אבי חי ולא יכלו אחיו לענות אתו כי נבהלו מפניו	
בראשית	בראשית מה	ד	ויאמר יוסף אל אחיו גשו נא אלי ויגשו ויאמר אני יוסף אחיכם אשר מכרתם אתי מצרימה	
בראשית	בראשית מה	ה	ועתה אל תעצבו ואל יחר בעיניכם כי מכרתם אתי הנה כי למחיה שלחני אלהים לפניכם	
בראשית	בראשית מה	ו	כי זה שנתים הרעב בקרב הארץ ועוד חמש שנים אשר אין חריש וקציר	
בראשית	בראשית מה	ז	וישלחני אלהים לפניכם לשום לכם שארית בארץ ולהחיות לכם לפליטה גדלה	
בראשית	בראשית מה	ח	ועתה לא אתם שלחתם אתי הנה כי האלהים וישימני לאב לפרעה ולאדון לכל ביתו ומשל בכל ארץ מצרים	
בראשית	בראשית מה	ט	מהרו ועלו אל אבי ואמרתם אליו כה אמר בנך יוסף שמני אלהים לאדון לכל מצרים רדה אלי אל תעמד	
בראשית	בראשית מה	י	וישבת בארץ גשן והיית קרוב אלי אתה ובניך ובני בניך וצאנך ובקרך וכל אשר לך	
בראשית	בראשית מה	יא	וכלכלתי אתך שם כי עוד חמש שנים רעב פן תורש אתה וביתך וכל אשר לך	
בראשית	בראשית מה	יב	והנה עיניכם ראות ועיני אחי בנימין כי פי המדבר אליכם	
בראשית	בראשית מה	יג	והגדתם לאבי את כל כבודי במצרים ואת כל אשר ראיתם ומהרתם והורדתם את אבי הנה	
בראשית	בראשית מה	יד	ויפל על צוארי בנימן אחיו ויבך ובנימן בכה על צואריו	
בראשית	בראשית מה	טו	וינשק לכל אחיו ויבך עלהם ואחרי כן דברו אחיו אתו	
בראשית	בראשית מה	טז	והקל נשמע בית פרעה לאמר באו אחי יוסף וייטב בעיני פרעה ובעיני עבדיו	
בראשית	בראשית מה	יז	ויאמר פרעה אל יוסף אמר אל אחיך זאת עשו טענו את בעירכם ולכו באו ארצה כנען	
בראשית	בראשית מה	יח	וקחו את אביכם ואת בתיכם ובאו אלי ואתנה לכם את טוב ארץ מצרים ואכלו את חלב הארץ	
בראשית	בראשית מה	יט	ואתה צויתה זאת עשו קחו לכם מארץ מצרים עגלות לטפכם ולנשיכם ונשאתם את אביכם ובאתם	
בראשית	בראשית מה	כ	ועינכם אל תחס על כליכם כי טוב כל ארץ מצרים לכם הוא	
בראשית	בראשית מה	כא	ויעשו כן בני ישראל ויתן להם יוסף עגלות על פי פרעה ויתן להם צדה לדרך	
בראשית	בראשית מה	כב	לכלם נתן לאיש חלפות שמלת ולבנימן נתן שלש מאות כסף וחמש חלפת שמלת	
בראשית	בראשית מה	כג	ולאביו שלח כזאת עשרה חמרים נשאים מטוב מצרים ועשר אתנת נשאת בר ולחם ומזון לאביו לדרך	
בראשית	בראשית מה	כד	וישלח את אחיו וילכו ויאמר אלהם אל תרגזו בדרך	
בראשית	בראשית מה	כה	ויעלו ממצרים ויבאו ארץ כנען אל יעקב אביהם	
בראשית	בראשית מה	כו	ויגדו לו לאמר עוד יוסף חי וכי הוא משל בכל ארץ מצרים ויפג לבו כי לא האמין להם	
בראשית	בראשית מה	כז	וידברו אליו את כל דברי יוסף אשר דבר אלהם וירא את העגלות אשר שלח יוסף לשאת אתו ותחי רוח יעקב אביהם	
בראשית	בראשית מה	כח	ויאמר ישראל רב עוד יוסף בני חי אלכה ואראנו בטרם אמות	
בראשית	בראשית מו	א	ויסע ישראל וכל אשר לו ויבא בארה שבע ויזבח זבחים לאלהי אביו יצחק	
בראשית	בראשית מו	ב	ויאמר אלהים לישראל במראת הלילה ויאמר יעקב יעקב ויאמר הנני	
בראשית	בראשית מו	ג	ויאמר אנכי האל אלהי אביך אל תירא מרדה מצרימה כי לגוי גדול אשימך שם	
בראשית	בראשית מו	ד	אנכי ארד עמך מצרימה ואנכי אעלך גם עלה ויוסף ישית ידו על עיניך	
בראשית	בראשית מו	ה	ויקם יעקב מבאר שבע וישאו בני ישראל את יעקב אביהם ואת טפם ואת נשיהם בעגלות אשר שלח פרעה לשאת אתו	
בראשית	בראשית מו	ו	ויקחו את מקניהם ואת רכושם אשר רכשו בארץ כנען ויבאו מצרימה יעקב וכל זרעו אתו	
בראשית	בראשית מו	ז	בניו ובני בניו אתו בנתיו ובנות בניו וכל זרעו הביא אתו מצרימה	
בראשית	בראשית מו	ח	ואלה שמות בני ישראל הבאים מצרימה יעקב ובניו בכר יעקב ראובן	
בראשית	בראשית מו	ט	ובני ראובן חנוך ופלוא וחצרן וכרמי	
בראשית	בראשית מו	י	ובני שמעון ימואל וימין ואהד ויכין וצחר ושאול בן הכנענית	
בראשית	בראשית מו	יא	ובני לוי גרשון קהת ומררי	
בראשית	בראשית מו	יב	ובני יהודה ער ואונן ושלה ופרץ וזרח וימת ער ואונן בארץ כנען ויהיו בני פרץ חצרן וחמול	
בראשית	בראשית מו	יג	ובני יששכר תולע ופוה ויוב ושמרן	
בראשית	בראשית מו	יד	ובני זבלון סרד ואלון ויחלאל	
בראשית	בראשית מו	טו	אלה בני לאה אשר ילדה ליעקב בפדן ארם ואת דינה בתו כל נפש בניו ובנותיו שלשים ושלש	
בראשית	בראשית מו	טז	ובני גד צפיון וחגי שוני ואצבן ערי וארודי ואראלי	
בראשית	בראשית מו	יז	ובני אשר ימנה וישוה וישוי ובריעה ושרח אחתם ובני בריעה חבר ומלכיאל	
בראשית	בראשית מו	יח	אלה בני זלפה אשר נתן לבן ללאה בתו ותלד את אלה ליעקב שש עשרה נפש	
בראשית	בראשית מו	יט	בני רחל אשת יעקב יוסף ובנימן	
בראשית	בראשית מו	כ	ויולד ליוסף בארץ מצרים אשר ילדה לו אסנת בת פוטי פרע כהן אן את מנשה ואת אפרים	
בראשית	בראשית מו	כא	ובני בנימן בלע ובכר ואשבל גרא ונעמן אחי וראש מפים וחפים וארד	
בראשית	בראשית מו	כב	אלה בני רחל אשר ילד ליעקב כל נפש ארבעה עשר	
בראשית	בראשית מו	כג	ובני דן חשים	
בראשית	בראשית מו	כד	ובני נפתלי יחצאל וגוני ויצר ושלם	
בראשית	בראשית מו	כה	אלה בני בלהה אשר נתן לבן לרחל בתו ותלד את אלה ליעקב כל נפש שבעה	
בראשית	בראשית מו	כו	כל הנפש הבאה ליעקב מצרימה יצאי ירכו מלבד נשי בני יעקב כל נפש ששים ושש	
בראשית	בראשית מו	כז	ובני יוסף אשר ילד לו במצרים נפש שנים כל הנפש לבית יעקב הבאה מצרימה שבעים	
בראשית	בראשית מו	כח	ואת יהודה שלח לפניו אל יוסף להורת לפניו גשנה ויבאו ארצה גשן	
בראשית	בראשית מו	כט	ויאסר יוסף מרכבתו ויעל לקראת ישראל אביו גשנה וירא אליו ויפל על צואריו ויבך על צואריו עוד	
בראשית	בראשית מו	ל	ויאמר ישראל אל יוסף אמותה הפעם אחרי ראותי את פניך כי עודך חי	
בראשית	בראשית מו	לא	ויאמר יוסף אל אחיו ואל בית אביו אעלה ואגידה לפרעה ואמרה אליו אחי ובית אבי אשר בארץ כנען באו אלי	
בראשית	בראשית מו	לב	והאנשים רעי צאן כי אנשי מקנה היו וצאנם ובקרם וכל אשר להם הביאו	
בראשית	בראשית מו	לג	והיה כי יקרא לכם פרעה ואמר מה מעשיכם	
בראשית	בראשית מו	לד	ואמרתם אנשי מקנה היו עבדיך מנעורינו ועד עתה גם אנחנו גם אבתינו בעבור תשבו בארץ גשן כי תועבת מצרים כל רעה צאן	
בראשית	בראשית מז	א	ויבא יוסף ויגד לפרעה ויאמר אבי ואחי וצאנם ובקרם וכל אשר להם באו מארץ כנען והנם בארץ גשן	
בראשית	בראשית מז	ב	ומקצה אחיו לקח חמשה אנשים ויצגם לפני פרעה	
בראשית	בראשית מז	ג	ויאמר פרעה אל אחיו מה מעשיכם ויאמרו אל פרעה רעה צאן עבדיך גם אנחנו גם אבותינו	
בראשית	בראשית מז	ד	ויאמרו אל פרעה לגור בארץ באנו כי אין מרעה לצאן אשר לעבדיך כי כבד הרעב בארץ כנען ועתה ישבו נא עבדיך בארץ גשן	
בראשית	בראשית מז	ה	ויאמר פרעה אל יוסף לאמר אביך ואחיך באו אליך	
בראשית	בראשית מז	ו	ארץ מצרים לפניך הוא במיטב הארץ הושב את אביך ואת אחיך ישבו בארץ גשן ואם ידעת ויש בם אנשי חיל ושמתם שרי מקנה על אשר לי	
בראשית	בראשית מז	ז	ויבא יוסף את יעקב אביו ויעמדהו לפני פרעה ויברך יעקב את פרעה	
בראשית	בראשית מז	ח	ויאמר פרעה אל יעקב כמה ימי שני חייך	
בראשית	בראשית מז	ט	ויאמר יעקב אל פרעה ימי שני מגורי שלשים ומאת שנה מעט ורעים היו ימי שני חיי ולא השיגו את ימי שני חיי אבתי בימי מגוריהם	
בראשית	בראשית מז	י	ויברך יעקב את פרעה ויצא מלפני פרעה	
בראשית	בראשית מז	יא	ויושב יוסף את אביו ואת אחיו ויתן להם אחזה בארץ מצרים במיטב הארץ בארץ רעמסס כאשר צוה פרעה	
בראשית	בראשית מז	יב	ויכלכל יוסף את אביו ואת אחיו ואת כל בית אביו לחם לפי הטף	
בראשית	בראשית מז	יג	ולחם אין בכל הארץ כי כבד הרעב מאד ותלה ארץ מצרים וארץ כנען מפני הרעב	
בראשית	בראשית מז	יד	וילקט יוסף את כל הכסף הנמצא בארץ מצרים ובארץ כנען בשבר אשר הם שברים ויבא יוסף את הכסף ביתה פרעה	
בראשית	בראשית מז	טו	ויתם הכסף מארץ מצרים ומארץ כנען ויבאו כל מצרים אל יוסף לאמר הבה לנו לחם ולמה נמות נגדך כי אפס כסף	
בראשית	בראשית מז	טז	ויאמר יוסף הבו מקניכם ואתנה לכם במקניכם אם אפס כסף	
בראשית	בראשית מז	יז	ויביאו את מקניהם אל יוסף ויתן להם יוסף לחם בסוסים ובמקנה הצאן ובמקנה הבקר ובחמרים וינהלם בלחם בכל מקנהם בשנה ההוא	
בראשית	בראשית מז	יח	ותתם השנה ההוא ויבאו אליו בשנה השנית ויאמרו לו לא נכחד מאדני כי אם תם הכסף ומקנה הבהמה אל אדני לא נשאר לפני אדני בלתי אם גויתנו ואדמתנו	
בראשית	בראשית מז	יט	למה נמות לעיניך גם אנחנו גם אדמתנו קנה אתנו ואת אדמתנו בלחם ונהיה אנחנו ואדמתנו עבדים לפרעה ותן זרע ונחיה ולא נמות והאדמה לא תשם	
בראשית	בראשית מז	כ	ויקן יוסף את כל אדמת מצרים לפרעה כי מכרו מצרים איש שדהו כי חזק עלהם הרעב ותהי הארץ לפרעה	
בראשית	בראשית מז	כא	ואת העם העביר אתו לערים מקצה גבול מצרים ועד קצהו	
בראשית	בראשית מז	כב	רק אדמת הכהנים לא קנה כי חק לכהנים מאת פרעה ואכלו את חקם אשר נתן להם פרעה על כן לא מכרו את אדמתם	
בראשית	בראשית מז	כג	ויאמר יוסף אל העם הן קניתי אתכם היום ואת אדמתכם לפרעה הא לכם זרע וזרעתם את האדמה	
בראשית	בראשית מז	כד	והיה בתבואת ונתתם חמישית לפרעה וארבע הידת יהיה לכם לזרע השדה ולאכלכם ולאשר בבתיכם ולאכל לטפכם	
בראשית	בראשית מז	כה	ויאמרו החיתנו נמצא חן בעיני אדני והיינו עבדים לפרעה	
בראשית	בראשית מז	כו	וישם אתה יוסף לחק עד היום הזה על אדמת מצרים לפרעה לחמש רק אדמת הכהנים לבדם לא היתה לפרעה	
בראשית	בראשית מז	כז	וישב ישראל בארץ מצרים בארץ גשן ויאחזו בה ויפרו וירבו מאד	
בראשית	בראשית מז	כח	ויחי יעקב בארץ מצרים שבע עשרה שנה ויהי ימי יעקב שני חייו שבע שנים וארבעים ומאת שנה	
בראשית	בראשית מז	כט	ויקרבו ימי ישראל למות ויקרא לבנו ליוסף ויאמר לו אם נא מצאתי חן בעיניך שים נא ידך תחת ירכי ועשית עמדי חסד ואמת אל נא תקברני במצרים	
בראשית	בראשית מז	ל	ושכבתי עם אבתי ונשאתני ממצרים וקברתני בקברתם ויאמר אנכי אעשה כדברך	
בראשית	בראשית מז	לא	ויאמר השבעה לי וישבע לו וישתחו ישראל על ראש המטה	
בראשית	בראשית מח	א	ויהי אחרי הדברים האלה ויאמר ליוסף הנה אביך חלה ויקח את שני בניו עמו את מנשה ואת אפרים	
בראשית	בראשית מח	ב	ויגד ליעקב ויאמר הנה בנך יוסף בא אליך ויתחזק ישראל וישב על המטה	
בראשית	בראשית מח	ג	ויאמר יעקב אל יוסף אל שדי נראה אלי בלוז בארץ כנען ויברך אתי	
בראשית	בראשית מח	ד	ויאמר אלי הנני מפרך והרביתך ונתתיך לקהל עמים ונתתי את הארץ הזאת לזרעך אחריך אחזת עולם	
בראשית	בראשית מח	ה	ועתה שני בניך הנולדים לך בארץ מצרים עד באי אליך מצרימה לי הם אפרים ומנשה כראובן ושמעון יהיו לי	
בראשית	בראשית מח	ו	ומולדתך אשר הולדת אחריהם לך יהיו על שם אחיהם יקראו בנחלתם	
בראשית	בראשית מח	ז	ואני בבאי מפדן מתה עלי רחל בארץ כנען בדרך בעוד כברת ארץ לבא אפרתה ואקברה שם בדרך אפרת הוא בית לחם	
בראשית	בראשית מח	ח	וירא ישראל את בני יוסף ויאמר מי אלה	
בראשית	בראשית מח	ט	ויאמר יוסף אל אביו בני הם אשר נתן לי אלהים בזה ויאמר קחם נא אלי ואברכם	
בראשית	בראשית מח	י	ועיני ישראל כבדו מזקן לא יוכל לראות ויגש אתם אליו וישק להם ויחבק להם	
בראשית	בראשית מח	יא	ויאמר ישראל אל יוסף ראה פניך לא פללתי והנה הראה אתי אלהים גם את זרעך	
בראשית	בראשית מח	יב	ויוצא יוסף אתם מעם ברכיו וישתחו לאפיו ארצה	
בראשית	בראשית מח	יג	ויקח יוסף את שניהם את אפרים בימינו משמאל ישראל ואת מנשה בשמאלו מימין ישראל ויגש אליו	
בראשית	בראשית מח	יד	וישלח ישראל את ימינו וישת על ראש אפרים והוא הצעיר ואת שמאלו על ראש מנשה שכל את ידיו כי מנשה הבכור	
בראשית	בראשית מח	טו	ויברך את יוסף ויאמר האלהים אשר התהלכו אבתי לפניו אברהם ויצחק האלהים הרעה אתי מעודי עד היום הזה	
בראשית	בראשית מח	טז	המלאך הגאל אתי מכל רע יברך את הנערים ויקרא בהם שמי ושם אבתי אברהם ויצחק וידגו לרב בקרב הארץ	
בראשית	בראשית מח	יז	וירא יוסף כי ישית אביו יד ימינו על ראש אפרים וירע בעיניו ויתמך יד אביו להסיר אתה מעל ראש אפרים על ראש מנשה	
בראשית	בראשית מח	יח	ויאמר יוסף אל אביו לא כן אבי כי זה הבכר שים ימינך על ראשו	
בראשית	בראשית מח	יט	וימאן אביו ויאמר ידעתי בני ידעתי גם הוא יהיה לעם וגם הוא יגדל ואולם אחיו הקטן יגדל ממנו וזרעו יהיה מלא הגוים	
בראשית	בראשית מח	כ	ויברכם ביום ההוא לאמור בך יברך ישראל לאמר ישמך אלהים כאפרים וכמנשה וישם את אפרים לפני מנשה	
בראשית	בראשית מח	כא	ויאמר ישראל אל יוסף הנה אנכי מת והיה אלהים עמכם והשיב אתכם אל ארץ אבתיכם	
בראשית	בראשית מח	כב	ואני נתתי לך שכם אחד על אחיך אשר לקחתי מיד האמרי בחרבי ובקשתי	
בראשית	בראשית מט	א	ויקרא יעקב אל בניו ויאמר האספו ואגידה לכם את אשר יקרא אתכם באחרית הימים	
בראשית	בראשית מט	ב	הקבצו ושמעו בני יעקב ושמעו אל ישראל אביכם	
בראשית	בראשית מט	ג	ראובן בכרי אתה כחי וראשית אוני יתר שאת ויתר עז	
בראשית	בראשית מט	ד	פחז כמים אל תותר כי עלית משכבי אביך אז חללת יצועי עלה	
בראשית	בראשית מט	ה	שמעון ולוי אחים כלי חמס מכרתיהם	
בראשית	בראשית מט	ו	בסדם אל תבא נפשי בקהלם אל תחד כבדי כי באפם הרגו איש וברצנם עקרו שור	
בראשית	בראשית מט	ז	ארור אפם כי עז ועברתם כי קשתה אחלקם ביעקב ואפיצם בישראל	
בראשית	בראשית מט	ח	יהודה אתה יודוך אחיך ידך בערף איביך ישתחוו לך בני אביך	
בראשית	בראשית מט	ט	גור אריה יהודה מטרף בני עלית כרע רבץ כאריה וכלביא מי יקימנו	
בראשית	בראשית מט	י	לא יסור שבט מיהודה ומחקק מבין רגליו עד כי יבא שילה ולו יקהת עמים	
בראשית	בראשית מט	יא	אסרי לגפן עירה ולשרקה בני אתנו כבס ביין לבשו ובדם ענבים סותה	
בראשית	בראשית מט	יב	חכלילי עינים מיין ולבן שנים מחלב	
בראשית	בראשית מט	יג	זבולן לחוף ימים ישכן והוא לחוף אנית וירכתו על צידן	
בראשית	בראשית מט	יד	יששכר חמר גרם רבץ בין המשפתים	
בראשית	בראשית מט	טו	וירא מנחה כי טוב ואת הארץ כי נעמה ויט שכמו לסבל ויהי למס עבד	
בראשית	בראשית מט	טז	דן ידין עמו כאחד שבטי ישראל	
בראשית	בראשית מט	יז	יהי דן נחש עלי דרך שפיפן עלי ארח הנשך עקבי סוס ויפל רכבו אחור	
בראשית	בראשית מט	יח	לישועתך קויתי יהוה	
בראשית	בראשית מט	יט	גד גדוד יגודנו והוא יגד עקב	
בראשית	בראשית מט	כ	מאשר שמנה לחמו והוא יתן מעדני מלך	
בראשית	בראשית מט	כא	נפתלי אילה שלחה הנתן אמרי שפר	
בראשית	בראשית מט	כב	בן פרת יוסף בן פרת עלי עין בנות צעדה עלי שור	
בראשית	בראשית מט	כג	וימררהו ורבו וישטמהו בעלי חצים	
בראשית	בראשית מט	כד	ותשב באיתן קשתו ויפזו זרעי ידיו מידי אביר יעקב משם רעה אבן ישראל	
בראשית	בראשית מט	כה	מאל אביך ויעזרך ואת שדי ויברכך ברכת שמים מעל ברכת תהום רבצת תחת ברכת שדים ורחם	
בראשית	בראשית מט	כו	ברכת אביך גברו על ברכת הורי עד תאות גבעת עולם תהיין לראש יוסף ולקדקד נזיר אחיו	
בראשית	בראשית מט	כז	בנימין זאב יטרף בבקר יאכל עד ולערב יחלק שלל	
בראשית	בראשית מט	כח	כל אלה שבטי ישראל שנים עשר וזאת אשר דבר להם אביהם ויברך אותם איש אשר כברכתו ברך אתם	
בראשית	בראשית מט	כט	ויצו אותם ויאמר אלהם אני נאסף אל עמי קברו אתי אל אבתי אל המערה אשר בשדה עפרון החתי	
בראשית	בראשית מט	ל	במערה אשר בשדה המכפלה אשר על פני ממרא בארץ כנען אשר קנה אברהם את השדה מאת עפרן החתי לאחזת קבר	
בראשית	בראשית מט	לא	שמה קברו את אברהם ואת שרה אשתו שמה קברו את יצחק ואת רבקה אשתו ושמה קברתי את לאה	
בראשית	בראשית מט	לב	מקנה השדה והמערה אשר בו מאת בני חת	
בראשית	בראשית מט	לג	ויכל יעקב לצות את בניו ויאסף רגליו אל המטה ויגוע ויאסף אל עמיו	
בראשית	בראשית נ	א	ויפל יוסף על פני אביו ויבך עליו וישק לו	
בראשית	בראשית נ	ב	ויצו יוסף את עבדיו את הרפאים לחנט את אביו ויחנטו הרפאים את ישראל	
בראשית	בראשית נ	ג	וימלאו לו ארבעים יום כי כן ימלאו ימי החנטים ויבכו אתו מצרים שבעים יום	
בראשית	בראשית נ	ד	ויעברו ימי בכיתו וידבר יוסף אל בית פרעה לאמר אם נא מצאתי חן בעיניכם דברו נא באזני פרעה לאמר	
בראשית	בראשית נ	ה	אבי השביעני לאמר הנה אנכי מת בקברי אשר כריתי לי בארץ כנען שמה תקברני ועתה אעלה נא ואקברה את אבי ואשובה	
בראשית	בראשית נ	ו	ויאמר פרעה עלה וקבר את אביך כאשר השביעך	
בראשית	בראשית נ	ז	ויעל יוסף לקבר את אביו ויעלו אתו כל עבדי פרעה זקני ביתו וכל זקני ארץ מצרים	
בראשית	בראשית נ	ח	וכל בית יוסף ואחיו ובית אביו רק טפם וצאנם ובקרם עזבו בארץ גשן	
בראשית	בראשית נ	ט	ויעל עמו גם רכב גם פרשים ויהי המחנה כבד מאד	
בראשית	בראשית נ	י	ויבאו עד גרן האטד אשר בעבר הירדן ויספדו שם מספד גדול וכבד מאד ויעש לאביו אבל שבעת ימים	
בראשית	בראשית נ	יא	וירא יושב הארץ הכנעני את האבל בגרן האטד ויאמרו אבל כבד זה למצרים על כן קרא שמה אבל מצרים אשר בעבר הירדן	
בראשית	בראשית נ	יב	ויעשו בניו לו כן כאשר צום	
בראשית	בראשית נ	יג	וישאו אתו בניו ארצה כנען ויקברו אתו במערת שדה המכפלה אשר קנה אברהם את השדה לאחזת קבר מאת עפרן החתי על פני ממרא	
בראשית	בראשית נ	יד	וישב יוסף מצרימה הוא ואחיו וכל העלים אתו לקבר את אביו אחרי קברו את אביו	
בראשית	בראשית נ	טו	ויראו אחי יוסף כי מת אביהם ויאמרו לו ישטמנו יוסף והשב ישיב לנו את כל הרעה אשר גמלנו אתו	
בראשית	בראשית נ	טז	ויצוו אל יוסף לאמר אביך צוה לפני מותו לאמר	
בראשית	בראשית נ	יז	כה תאמרו ליוסף אנא שא נא פשע אחיך וחטאתם כי רעה גמלוך ועתה שא נא לפשע עבדי אלהי אביך ויבך יוסף בדברם אליו	
בראשית	בראשית נ	יח	וילכו גם אחיו ויפלו לפניו ויאמרו הננו לך לעבדים	
בראשית	בראשית נ	יט	ויאמר אלהם יוסף אל תיראו כי התחת אלהים אני	
בראשית	בראשית נ	כ	ואתם חשבתם עלי רעה אלהים חשבה לטבה למען עשה כיום הזה להחית עם רב	
בראשית	בראשית נ	כא	ועתה אל תיראו אנכי אכלכל אתכם ואת טפכם וינחם אותם וידבר על לבם	
בראשית	בראשית נ	כב	וישב יוסף במצרים הוא ובית אביו ויחי יוסף מאה ועשר שנים	
בראשית	בראשית נ	כג	וירא יוסף לאפרים בני שלשים גם בני מכיר בן מנשה ילדו על ברכי יוסף	
בראשית	בראשית נ	כד	ויאמר יוסף אל אחיו אנכי מת ואלהים פקד יפקד אתכם והעלה אתכם מן הארץ הזאת אל הארץ אשר נשבע לאברהם ליצחק וליעקב	
בראשית	בראשית נ	כה	וישבע יוסף את בני ישראל לאמר פקד יפקד אלהים אתכם והעלתם את עצמתי מזה	
בראשית	בראשית נ	כו	וימת יוסף בן מאה ועשר שנים ויחנטו אתו ויישם בארון במצרים	
שמות	שמות א	א	ואלה שמות בני ישראל הבאים מצרימה את יעקב איש וביתו באו	
שמות	שמות א	ב	ראובן שמעון לוי ויהודה	
שמות	שמות א	ג	יששכר זבולן ובנימן	
שמות	שמות א	ד	דן ונפתלי גד ואשר	
שמות	שמות א	ה	ויהי כל נפש יצאי ירך יעקב שבעים נפש ויוסף היה במצרים	
שמות	שמות א	ו	וימת יוסף וכל אחיו וכל הדור ההוא	
שמות	שמות א	ז	ובני ישראל פרו וישרצו וירבו ויעצמו במאד מאד ותמלא הארץ אתם	
שמות	שמות א	ח	ויקם מלך חדש על מצרים אשר לא ידע את יוסף	
שמות	שמות א	ט	ויאמר אל עמו הנה עם בני ישראל רב ועצום ממנו	
שמות	שמות א	י	הבה נתחכמה לו פן ירבה והיה כי תקראנה מלחמה ונוסף גם הוא על שנאינו ונלחם בנו ועלה מן הארץ	
שמות	שמות א	יא	וישימו עליו שרי מסים למען ענתו בסבלתם ויבן ערי מסכנות לפרעה את פתם ואת רעמסס	
שמות	שמות א	יב	וכאשר יענו אתו כן ירבה וכן יפרץ ויקצו מפני בני ישראל	
שמות	שמות א	יג	ויעבדו מצרים את בני ישראל בפרך	
שמות	שמות א	יד	וימררו את חייהם בעבדה קשה בחמר ובלבנים ובכל עבדה בשדה את כל עבדתם אשר עבדו בהם בפרך	
שמות	שמות א	טו	ויאמר מלך מצרים למילדת העברית אשר שם האחת שפרה ושם השנית פועה	
שמות	שמות א	טז	ויאמר בילדכן את העבריות וראיתן על האבנים אם בן הוא והמתן אתו ואם בת הוא וחיה	
שמות	שמות א	יז	ותיראן המילדת את האלהים ולא עשו כאשר דבר אליהן מלך מצרים ותחיין את הילדים	
שמות	שמות א	יח	ויקרא מלך מצרים למילדת ויאמר להן מדוע עשיתן הדבר הזה ותחיין את הילדים	
שמות	שמות א	יט	ותאמרן המילדת אל פרעה כי לא כנשים המצרית העברית כי חיות הנה בטרם תבוא אלהן המילדת וילדו	
שמות	שמות א	כ	וייטב אלהים למילדת וירב העם ויעצמו מאד	
שמות	שמות א	כא	ויהי כי יראו המילדת את האלהים ויעש להם בתים	
שמות	שמות א	כב	ויצו פרעה לכל עמו לאמר כל הבן הילוד היארה תשליכהו וכל הבת תחיון	
שמות	שמות ב	א	וילך איש מבית לוי ויקח את בת לוי	
שמות	שמות ב	ב	ותהר האשה ותלד בן ותרא אתו כי טוב הוא ותצפנהו שלשה ירחים	
שמות	שמות ב	ג	ולא יכלה עוד הצפינו ותקח לו תבת גמא ותחמרה בחמר ובזפת ותשם בה את הילד ותשם בסוף על שפת היאר	
שמות	שמות ב	ד	ותתצב אחתו מרחק לדעה מה יעשה לו	
שמות	שמות ב	ה	ותרד בת פרעה לרחץ על היאר ונערתיה הלכת על יד היאר ותרא את התבה בתוך הסוף ותשלח את אמתה ותקחה	
שמות	שמות ב	ו	ותפתח ותראהו את הילד והנה נער בכה ותחמל עליו ותאמר מילדי העברים זה	
שמות	שמות ב	ז	ותאמר אחתו אל בת פרעה האלך וקראתי לך אשה מינקת מן העברית ותינק לך את הילד	
שמות	שמות ב	ח	ותאמר לה בת פרעה לכי ותלך העלמה ותקרא את אם הילד	
שמות	שמות ב	ט	ותאמר לה בת פרעה היליכי את הילד הזה והינקהו לי ואני אתן את שכרך ותקח האשה הילד ותניקהו	
שמות	שמות ב	י	ויגדל הילד ותבאהו לבת פרעה ויהי לה לבן ותקרא שמו משה ותאמר כי מן המים משיתהו	
שמות	שמות ב	יא	ויהי בימים ההם ויגדל משה ויצא אל אחיו וירא בסבלתם וירא איש מצרי מכה איש עברי מאחיו	
שמות	שמות ב	יב	ויפן כה וכה וירא כי אין איש ויך את המצרי ויטמנהו בחול	
שמות	שמות ב	יג	ויצא ביום השני והנה שני אנשים עברים נצים ויאמר לרשע למה תכה רעך	
שמות	שמות ב	יד	ויאמר מי שמך לאיש שר ושפט עלינו הלהרגני אתה אמר כאשר הרגת את המצרי ויירא משה ויאמר אכן נודע הדבר	
שמות	שמות ב	טו	וישמע פרעה את הדבר הזה ויבקש להרג את משה ויברח משה מפני פרעה וישב בארץ מדין וישב על הבאר	
שמות	שמות ב	טז	ולכהן מדין שבע בנות ותבאנה ותדלנה ותמלאנה את הרהטים להשקות צאן אביהן	
שמות	שמות ב	יז	ויבאו הרעים ויגרשום ויקם משה ויושען וישק את צאנם	
שמות	שמות ב	יח	ותבאנה אל רעואל אביהן ויאמר מדוע מהרתן בא היום	
שמות	שמות ב	יט	ותאמרן איש מצרי הצילנו מיד הרעים וגם דלה דלה לנו וישק את הצאן	
שמות	שמות ב	כ	ויאמר אל בנתיו ואיו למה זה עזבתן את האיש קראן לו ויאכל לחם	
שמות	שמות ב	כא	ויואל משה לשבת את האיש ויתן את צפרה בתו למשה	
שמות	שמות ב	כב	ותלד בן ויקרא את שמו גרשם כי אמר גר הייתי בארץ נכריה	
שמות	שמות ב	כג	ויהי בימים הרבים ההם וימת מלך מצרים ויאנחו בני ישראל מן העבדה ויזעקו ותעל שועתם אל האלהים מן העבדה	
שמות	שמות ב	כד	וישמע אלהים את נאקתם ויזכר אלהים את בריתו את אברהם את יצחק ואת יעקב	
שמות	שמות ב	כה	וירא אלהים את בני ישראל וידע אלהים	
שמות	שמות ג	א	ומשה היה רעה את צאן יתרו חתנו כהן מדין וינהג את הצאן אחר המדבר ויבא אל הר האלהים חרבה	
שמות	שמות ג	ב	וירא מלאך יהוה אליו בלבת אש מתוך הסנה וירא והנה הסנה בער באש והסנה איננו אכל	
שמות	שמות ג	ג	ויאמר משה אסרה נא ואראה את המראה הגדל הזה מדוע לא יבער הסנה	
שמות	שמות ג	ד	וירא יהוה כי סר לראות ויקרא אליו אלהים מתוך הסנה ויאמר משה משה ויאמר הנני	
שמות	שמות ג	ה	ויאמר אל תקרב הלם של נעליך מעל רגליך כי המקום אשר אתה עומד עליו אדמת קדש הוא	
שמות	שמות ג	ו	ויאמר אנכי אלהי אביך אלהי אברהם אלהי יצחק ואלהי יעקב ויסתר משה פניו כי ירא מהביט אל האלהים	
שמות	שמות ג	ז	ויאמר יהוה ראה ראיתי את עני עמי אשר במצרים ואת צעקתם שמעתי מפני נגשיו כי ידעתי את מכאביו	
שמות	שמות ג	ח	וארד להצילו מיד מצרים ולהעלתו מן הארץ ההוא אל ארץ טובה ורחבה אל ארץ זבת חלב ודבש אל מקום הכנעני והחתי והאמרי והפרזי והחוי והיבוסי	
שמות	שמות ג	ט	ועתה הנה צעקת בני ישראל באה אלי וגם ראיתי את הלחץ אשר מצרים לחצים אתם	
שמות	שמות ג	י	ועתה לכה ואשלחך אל פרעה והוצא את עמי בני ישראל ממצרים	
שמות	שמות ג	יא	ויאמר משה אל האלהים מי אנכי כי אלך אל פרעה וכי אוציא את בני ישראל ממצרים	
שמות	שמות ג	יב	ויאמר כי אהיה עמך וזה לך האות כי אנכי שלחתיך בהוציאך את העם ממצרים תעבדון את האלהים על ההר הזה	
שמות	שמות ג	יג	ויאמר משה אל האלהים הנה אנכי בא אל בני ישראל ואמרתי להם אלהי אבותיכם שלחני אליכם ואמרו לי מה שמו מה אמר אלהם	
שמות	שמות ג	יד	ויאמר אלהים אל משה אהיה אשר אהיה ויאמר כה תאמר לבני ישראל אהיה שלחני אליכם	
שמות	שמות ג	טו	ויאמר עוד אלהים אל משה כה תאמר אל בני ישראל יהוה אלהי אבתיכם אלהי אברהם אלהי יצחק ואלהי יעקב שלחני אליכם זה שמי לעלם וזה זכרי לדר דר	
שמות	שמות ג	טז	לך ואספת את זקני ישראל ואמרת אלהם יהוה אלהי אבתיכם נראה אלי אלהי אברהם יצחק ויעקב לאמר פקד פקדתי אתכם ואת העשוי לכם במצרים	
שמות	שמות ג	יז	ואמר אעלה אתכם מעני מצרים אל ארץ הכנעני והחתי והאמרי והפרזי והחוי והיבוסי אל ארץ זבת חלב ודבש	
שמות	שמות ג	יח	ושמעו לקלך ובאת אתה וזקני ישראל אל מלך מצרים ואמרתם אליו יהוה אלהי העבריים נקרה עלינו ועתה נלכה נא דרך שלשת ימים במדבר ונזבחה ליהוה אלהינו	
שמות	שמות ג	יט	ואני ידעתי כי לא יתן אתכם מלך מצרים להלך ולא ביד חזקה	
שמות	שמות ג	כ	ושלחתי את ידי והכיתי את מצרים בכל נפלאתי אשר אעשה בקרבו ואחרי כן ישלח אתכם	
שמות	שמות ג	כא	ונתתי את חן העם הזה בעיני מצרים והיה כי תלכון לא תלכו ריקם	
שמות	שמות ג	כב	ושאלה אשה משכנתה ומגרת ביתה כלי כסף וכלי זהב ושמלת ושמתם על בניכם ועל בנתיכם ונצלתם את מצרים	
שמות	שמות ד	א	ויען משה ויאמר והן לא יאמינו לי ולא ישמעו בקלי כי יאמרו לא נראה אליך יהוה	
שמות	שמות ד	ב	ויאמר אליו יהוה מזה בידך ויאמר מטה	
שמות	שמות ד	ג	ויאמר השליכהו ארצה וישלכהו ארצה ויהי לנחש וינס משה מפניו	
שמות	שמות ד	ד	ויאמר יהוה אל משה שלח ידך ואחז בזנבו וישלח ידו ויחזק בו ויהי למטה בכפו	
שמות	שמות ד	ה	למען יאמינו כי נראה אליך יהוה אלהי אבתם אלהי אברהם אלהי יצחק ואלהי יעקב	
שמות	שמות ד	ו	ויאמר יהוה לו עוד הבא נא ידך בחיקך ויבא ידו בחיקו ויוצאה והנה ידו מצרעת כשלג	
שמות	שמות ד	ז	ויאמר השב ידך אל חיקך וישב ידו אל חיקו ויוצאה מחיקו והנה שבה כבשרו	
שמות	שמות ד	ח	והיה אם לא יאמינו לך ולא ישמעו לקל האת הראשון והאמינו לקל האת האחרון	
שמות	שמות ד	ט	והיה אם לא יאמינו גם לשני האתות האלה ולא ישמעון לקלך ולקחת ממימי היאר ושפכת היבשה והיו המים אשר תקח מן היאר והיו לדם ביבשת	
שמות	שמות ד	י	ויאמר משה אל יהוה בי אדני לא איש דברים אנכי גם מתמול גם משלשם גם מאז דברך אל עבדך כי כבד פה וכבד לשון אנכי	
שמות	שמות ד	יא	ויאמר יהוה אליו מי שם פה לאדם או מי ישום אלם או חרש או פקח או עור הלא אנכי יהוה	
שמות	שמות ד	יב	ועתה לך ואנכי אהיה עם פיך והוריתיך אשר תדבר	
שמות	שמות ד	יג	ויאמר בי אדני שלח נא ביד תשלח	
שמות	שמות ד	יד	ויחר אף יהוה במשה ויאמר הלא אהרן אחיך הלוי ידעתי כי דבר ידבר הוא וגם הנה הוא יצא לקראתך וראך ושמח בלבו	
שמות	שמות ד	טו	ודברת אליו ושמת את הדברים בפיו ואנכי אהיה עם פיך ועם פיהו והוריתי אתכם את אשר תעשון	
שמות	שמות ד	טז	ודבר הוא לך אל העם והיה הוא יהיה לך לפה ואתה תהיה לו לאלהים	
שמות	שמות ד	יז	ואת המטה הזה תקח בידך אשר תעשה בו את האתת	
שמות	שמות ד	יח	וילך משה וישב אל יתר חתנו ויאמר לו אלכה נא ואשובה אל אחי אשר במצרים ואראה העודם חיים ויאמר יתרו למשה לך לשלום	
שמות	שמות ד	יט	ויאמר יהוה אל משה במדין לך שב מצרים כי מתו כל האנשים המבקשים את נפשך	
שמות	שמות ד	כ	ויקח משה את אשתו ואת בניו וירכבם על החמר וישב ארצה מצרים ויקח משה את מטה האלהים בידו	
שמות	שמות ד	כא	ויאמר יהוה אל משה בלכתך לשוב מצרימה ראה כל המפתים אשר שמתי בידך ועשיתם לפני פרעה ואני אחזק את לבו ולא ישלח את העם	
שמות	שמות ד	כב	ואמרת אל פרעה כה אמר יהוה בני בכרי ישראל	
שמות	שמות ד	כג	ואמר אליך שלח את בני ויעבדני ותמאן לשלחו הנה אנכי הרג את בנך בכרך	
שמות	שמות ד	כד	ויהי בדרך במלון ויפגשהו יהוה ויבקש המיתו	
שמות	שמות ד	כה	ותקח צפרה צר ותכרת את ערלת בנה ותגע לרגליו ותאמר כי חתן דמים אתה לי	
שמות	שמות ד	כו	וירף ממנו אז אמרה חתן דמים למולת	
שמות	שמות ד	כז	ויאמר יהוה אל אהרן לך לקראת משה המדברה וילך ויפגשהו בהר האלהים וישק לו	
שמות	שמות ד	כח	ויגד משה לאהרן את כל דברי יהוה אשר שלחו ואת כל האתת אשר צוהו	
שמות	שמות ד	כט	וילך משה ואהרן ויאספו את כל זקני בני ישראל	
שמות	שמות ד	ל	וידבר אהרן את כל הדברים אשר דבר יהוה אל משה ויעש האתת לעיני העם	
שמות	שמות ד	לא	ויאמן העם וישמעו כי פקד יהוה את בני ישראל וכי ראה את ענים ויקדו וישתחוו	
שמות	שמות ה	א	ואחר באו משה ואהרן ויאמרו אל פרעה כה אמר יהוה אלהי ישראל שלח את עמי ויחגו לי במדבר	
שמות	שמות ה	ב	ויאמר פרעה מי יהוה אשר אשמע בקלו לשלח את ישראל לא ידעתי את יהוה וגם את ישראל לא אשלח	
שמות	שמות ה	ג	ויאמרו אלהי העברים נקרא עלינו נלכה נא דרך שלשת ימים במדבר ונזבחה ליהוה אלהינו פן יפגענו בדבר או בחרב	
שמות	שמות ה	ד	ויאמר אלהם מלך מצרים למה משה ואהרן תפריעו את העם ממעשיו לכו לסבלתיכם	
שמות	שמות ה	ה	ויאמר פרעה הן רבים עתה עם הארץ והשבתם אתם מסבלתם	
שמות	שמות ה	ו	ויצו פרעה ביום ההוא את הנגשים בעם ואת שטריו לאמר	
שמות	שמות ה	ז	לא תאספון לתת תבן לעם ללבן הלבנים כתמול שלשם הם ילכו וקששו להם תבן	
שמות	שמות ה	ח	ואת מתכנת הלבנים אשר הם עשים תמול שלשם תשימו עליהם לא תגרעו ממנו כי נרפים הם על כן הם צעקים לאמר נלכה נזבחה לאלהינו	
שמות	שמות ה	ט	תכבד העבדה על האנשים ויעשו בה ואל ישעו בדברי שקר	
שמות	שמות ה	י	ויצאו נגשי העם ושטריו ויאמרו אל העם לאמר כה אמר פרעה אינני נתן לכם תבן	
שמות	שמות ה	יא	אתם לכו קחו לכם תבן מאשר תמצאו כי אין נגרע מעבדתכם דבר	
שמות	שמות ה	יב	ויפץ העם בכל ארץ מצרים לקשש קש לתבן	
שמות	שמות ה	יג	והנגשים אצים לאמר כלו מעשיכם דבר יום ביומו כאשר בהיות התבן	
שמות	שמות ה	יד	ויכו שטרי בני ישראל אשר שמו עלהם נגשי פרעה לאמר מדוע לא כליתם חקכם ללבן כתמול שלשם גם תמול גם היום	
שמות	שמות ה	טו	ויבאו שטרי בני ישראל ויצעקו אל פרעה לאמר למה תעשה כה לעבדיך	
שמות	שמות ה	טז	תבן אין נתן לעבדיך ולבנים אמרים לנו עשו והנה עבדיך מכים וחטאת עמך	
שמות	שמות ה	יז	ויאמר נרפים אתם נרפים על כן אתם אמרים נלכה נזבחה ליהוה	
שמות	שמות ה	יח	ועתה לכו עבדו ותבן לא ינתן לכם ותכן לבנים תתנו	
שמות	שמות ה	יט	ויראו שטרי בני ישראל אתם ברע לאמר לא תגרעו מלבניכם דבר יום ביומו	
שמות	שמות ה	כ	ויפגעו את משה ואת אהרן נצבים לקראתם בצאתם מאת פרעה	
שמות	שמות ה	כא	ויאמרו אלהם ירא יהוה עליכם וישפט אשר הבאשתם את ריחנו בעיני פרעה ובעיני עבדיו לתת חרב בידם להרגנו	
שמות	שמות ה	כב	וישב משה אל יהוה ויאמר אדני למה הרעתה לעם הזה למה זה שלחתני	
שמות	שמות ה	כג	ומאז באתי אל פרעה לדבר בשמך הרע לעם הזה והצל לא הצלת את עמך	
שמות	שמות ו	א	ויאמר יהוה אל משה עתה תראה אשר אעשה לפרעה כי ביד חזקה ישלחם וביד חזקה יגרשם מארצו	
שמות	שמות ו	ב	וידבר אלהים אל משה ויאמר אליו אני יהוה	
שמות	שמות ו	ג	וארא אל אברהם אל יצחק ואל יעקב באל שדי ושמי יהוה לא נודעתי להם	
שמות	שמות ו	ד	וגם הקמתי את בריתי אתם לתת להם את ארץ כנען את ארץ מגריהם אשר גרו בה	
שמות	שמות ו	ה	וגם אני שמעתי את נאקת בני ישראל אשר מצרים מעבדים אתם ואזכר את בריתי	
שמות	שמות ו	ו	לכן אמר לבני ישראל אני יהוה והוצאתי אתכם מתחת סבלת מצרים והצלתי אתכם מעבדתם וגאלתי אתכם בזרוע נטויה ובשפטים גדלים	
שמות	שמות ו	ז	ולקחתי אתכם לי לעם והייתי לכם לאלהים וידעתם כי אני יהוה אלהיכם המוציא אתכם מתחת סבלות מצרים	
שמות	שמות ו	ח	והבאתי אתכם אל הארץ אשר נשאתי את ידי לתת אתה לאברהם ליצחק וליעקב ונתתי אתה לכם מורשה אני יהוה	
שמות	שמות ו	ט	וידבר משה כן אל בני ישראל ולא שמעו אל משה מקצר רוח ומעבדה קשה	
שמות	שמות ו	י	וידבר יהוה אל משה לאמר	
שמות	שמות ו	יא	בא דבר אל פרעה מלך מצרים וישלח את בני ישראל מארצו	
שמות	שמות ו	יב	וידבר משה לפני יהוה לאמר הן בני ישראל לא שמעו אלי ואיך ישמעני פרעה ואני ערל שפתים	
שמות	שמות ו	יג	וידבר יהוה אל משה ואל אהרן ויצום אל בני ישראל ואל פרעה מלך מצרים להוציא את בני ישראל מארץ מצרים	
שמות	שמות ו	יד	אלה ראשי בית אבתם בני ראובן בכר ישראל חנוך ופלוא חצרן וכרמי אלה משפחת ראובן	
שמות	שמות ו	טו	ובני שמעון ימואל וימין ואהד ויכין וצחר ושאול בן הכנענית אלה משפחת שמעון	
שמות	שמות ו	טז	ואלה שמות בני לוי לתלדתם גרשון וקהת ומררי ושני חיי לוי שבע ושלשים ומאת שנה	
שמות	שמות ו	יז	בני גרשון לבני ושמעי למשפחתם	
שמות	שמות ו	יח	ובני קהת עמרם ויצהר וחברון ועזיאל ושני חיי קהת שלש ושלשים ומאת שנה	
שמות	שמות ו	יט	ובני מררי מחלי ומושי אלה משפחת הלוי לתלדתם	
שמות	שמות ו	כ	ויקח עמרם את יוכבד דדתו לו לאשה ותלד לו את אהרן ואת משה ושני חיי עמרם שבע ושלשים ומאת שנה	
שמות	שמות ו	כא	ובני יצהר קרח ונפג וזכרי	
שמות	שמות ו	כב	ובני עזיאל מישאל ואלצפן וסתרי	
שמות	שמות ו	כג	ויקח אהרן את אלישבע בת עמינדב אחות נחשון לו לאשה ותלד לו את נדב ואת אביהוא את אלעזר ואת איתמר	
שמות	שמות ו	כד	ובני קרח אסיר ואלקנה ואביאסף אלה משפחת הקרחי	
שמות	שמות ו	כה	ואלעזר בן אהרן לקח לו מבנות פוטיאל לו לאשה ותלד לו את פינחס אלה ראשי אבות הלוים למשפחתם	
שמות	שמות ו	כו	הוא אהרן ומשה אשר אמר יהוה להם הוציאו את בני ישראל מארץ מצרים על צבאתם	
שמות	שמות ו	כז	הם המדברים אל פרעה מלך מצרים להוציא את בני ישראל ממצרים הוא משה ואהרן	
שמות	שמות ו	כח	ויהי ביום דבר יהוה אל משה בארץ מצרים	
שמות	שמות ו	כט	וידבר יהוה אל משה לאמר אני יהוה דבר אל פרעה מלך מצרים את כל אשר אני דבר אליך	
שמות	שמות ו	ל	ויאמר משה לפני יהוה הן אני ערל שפתים ואיך ישמע אלי פרעה	
שמות	שמות ז	א	ויאמר יהוה אל משה ראה נתתיך אלהים לפרעה ואהרן אחיך יהיה נביאך	
שמות	שמות ז	ב	אתה תדבר את כל אשר אצוך ואהרן אחיך ידבר אל פרעה ושלח את בני ישראל מארצו	
שמות	שמות ז	ג	ואני אקשה את לב פרעה והרביתי את אתתי ואת מופתי בארץ מצרים	
שמות	שמות ז	ד	ולא ישמע אלכם פרעה ונתתי את ידי במצרים והוצאתי את צבאתי את עמי בני ישראל מארץ מצרים בשפטים גדלים	
שמות	שמות ז	ה	וידעו מצרים כי אני יהוה בנטתי את ידי על מצרים והוצאתי את בני ישראל מתוכם	
שמות	שמות ז	ו	ויעש משה ואהרן כאשר צוה יהוה אתם כן עשו	
שמות	שמות ז	ז	ומשה בן שמנים שנה ואהרן בן שלש ושמנים שנה בדברם אל פרעה	
שמות	שמות ז	ח	ויאמר יהוה אל משה ואל אהרן לאמר	
שמות	שמות ז	ט	כי ידבר אלכם פרעה לאמר תנו לכם מופת ואמרת אל אהרן קח את מטך והשלך לפני פרעה יהי לתנין	
שמות	שמות ז	י	ויבא משה ואהרן אל פרעה ויעשו כן כאשר צוה יהוה וישלך אהרן את מטהו לפני פרעה ולפני עבדיו ויהי לתנין	
שמות	שמות ז	יא	ויקרא גם פרעה לחכמים ולמכשפים ויעשו גם הם חרטמי מצרים בלהטיהם כן	
שמות	שמות ז	יב	וישליכו איש מטהו ויהיו לתנינם ויבלע מטה אהרן את מטתם	
שמות	שמות ז	יג	ויחזק לב פרעה ולא שמע אלהם כאשר דבר יהוה	
שמות	שמות ז	יד	ויאמר יהוה אל משה כבד לב פרעה מאן לשלח העם	
שמות	שמות ז	טו	לך אל פרעה בבקר הנה יצא המימה ונצבת לקראתו על שפת היאר והמטה אשר נהפך לנחש תקח בידך	
שמות	שמות ז	טז	ואמרת אליו יהוה אלהי העברים שלחני אליך לאמר שלח את עמי ויעבדני במדבר והנה לא שמעת עד כה	
שמות	שמות ז	יז	כה אמר יהוה בזאת תדע כי אני יהוה הנה אנכי מכה במטה אשר בידי על המים אשר ביאר ונהפכו לדם	
שמות	שמות ז	יח	והדגה אשר ביאר תמות ובאש היאר ונלאו מצרים לשתות מים מן היאר	
שמות	שמות ז	יט	ויאמר יהוה אל משה אמר אל אהרן קח מטך ונטה ידך על מימי מצרים על נהרתם על יאריהם ועל אגמיהם ועל כל מקוה מימיהם ויהיו דם והיה דם בכל ארץ מצרים ובעצים ובאבנים	
שמות	שמות ז	כ	ויעשו כן משה ואהרן כאשר צוה יהוה וירם במטה ויך את המים אשר ביאר לעיני פרעה ולעיני עבדיו ויהפכו כל המים אשר ביאר לדם	
שמות	שמות ז	כא	והדגה אשר ביאר מתה ויבאש היאר ולא יכלו מצרים לשתות מים מן היאר ויהי הדם בכל ארץ מצרים	
שמות	שמות ז	כב	ויעשו כן חרטמי מצרים בלטיהם ויחזק לב פרעה ולא שמע אלהם כאשר דבר יהוה	
שמות	שמות ז	כג	ויפן פרעה ויבא אל ביתו ולא שת לבו גם לזאת	
שמות	שמות ז	כד	ויחפרו כל מצרים סביבת היאר מים לשתות כי לא יכלו לשתת ממימי היאר	
שמות	שמות ז	כה	וימלא שבעת ימים אחרי הכות יהוה את היאר	
שמות	שמות ז	כו	ויאמר יהוה אל משה בא אל פרעה ואמרת אליו כה אמר יהוה שלח את עמי ויעבדני	
שמות	שמות ז	כז	ואם מאן אתה לשלח הנה אנכי נגף את כל גבולך בצפרדעים	
שמות	שמות ז	כח	ושרץ היאר צפרדעים ועלו ובאו בביתך ובחדר משכבך ועל מטתך ובבית עבדיך ובעמך ובתנוריך ובמשארותיך	
שמות	שמות ז	כט	ובכה ובעמך ובכל עבדיך יעלו הצפרדעים	
שמות	שמות ח	א	ויאמר יהוה אל משה אמר אל אהרן נטה את ידך במטך על הנהרת על היארים ועל האגמים והעל את הצפרדעים על ארץ מצרים	
שמות	שמות ח	ב	ויט אהרן את ידו על מימי מצרים ותעל הצפרדע ותכס את ארץ מצרים	
שמות	שמות ח	ג	ויעשו כן החרטמים בלטיהם ויעלו את הצפרדעים על ארץ מצרים	
שמות	שמות ח	ד	ויקרא פרעה למשה ולאהרן ויאמר העתירו אל יהוה ויסר הצפרדעים ממני ומעמי ואשלחה את העם ויזבחו ליהוה	
שמות	שמות ח	ה	ויאמר משה לפרעה התפאר עלי למתי אעתיר לך ולעבדיך ולעמך להכרית הצפרדעים ממך ומבתיך רק ביאר תשארנה	
שמות	שמות ח	ו	ויאמר למחר ויאמר כדברך למען תדע כי אין כיהוה אלהינו	
שמות	שמות ח	ז	וסרו הצפרדעים ממך ומבתיך ומעבדיך ומעמך רק ביאר תשארנה	
שמות	שמות ח	ח	ויצא משה ואהרן מעם פרעה ויצעק משה אל יהוה על דבר הצפרדעים אשר שם לפרעה	
שמות	שמות ח	ט	ויעש יהוה כדבר משה וימתו הצפרדעים מן הבתים מן החצרת ומן השדת	
שמות	שמות ח	י	ויצברו אתם חמרם חמרם ותבאש הארץ	
שמות	שמות ח	יא	וירא פרעה כי היתה הרוחה והכבד את לבו ולא שמע אלהם כאשר דבר יהוה	
שמות	שמות ח	יב	ויאמר יהוה אל משה אמר אל אהרן נטה את מטך והך את עפר הארץ והיה לכנם בכל ארץ מצרים	
שמות	שמות ח	יג	ויעשו כן ויט אהרן את ידו במטהו ויך את עפר הארץ ותהי הכנם באדם ובבהמה כל עפר הארץ היה כנים בכל ארץ מצרים	
שמות	שמות ח	יד	ויעשו כן החרטמים בלטיהם להוציא את הכנים ולא יכלו ותהי הכנם באדם ובבהמה	
שמות	שמות ח	טו	ויאמרו החרטמם אל פרעה אצבע אלהים הוא ויחזק לב פרעה ולא שמע אלהם כאשר דבר יהוה	
שמות	שמות ח	טז	ויאמר יהוה אל משה השכם בבקר והתיצב לפני פרעה הנה יוצא המימה ואמרת אליו כה אמר יהוה שלח עמי ויעבדני	
שמות	שמות ח	יז	כי אם אינך משלח את עמי הנני משליח בך ובעבדיך ובעמך ובבתיך את הערב ומלאו בתי מצרים את הערב וגם האדמה אשר הם עליה	
שמות	שמות ח	יח	והפליתי ביום ההוא את ארץ גשן אשר עמי עמד עליה לבלתי היות שם ערב למען תדע כי אני יהוה בקרב הארץ	
שמות	שמות ח	יט	ושמתי פדת בין עמי ובין עמך למחר יהיה האת הזה	
שמות	שמות ח	כ	ויעש יהוה כן ויבא ערב כבד ביתה פרעה ובית עבדיו ובכל ארץ מצרים תשחת הארץ מפני הערב	
שמות	שמות ח	כא	ויקרא פרעה אל משה ולאהרן ויאמר לכו זבחו לאלהיכם בארץ	
שמות	שמות ח	כב	ויאמר משה לא נכון לעשות כן כי תועבת מצרים נזבח ליהוה אלהינו הן נזבח את תועבת מצרים לעיניהם ולא יסקלנו	
שמות	שמות ח	כג	דרך שלשת ימים נלך במדבר וזבחנו ליהוה אלהינו כאשר יאמר אלינו	
שמות	שמות ח	כד	ויאמר פרעה אנכי אשלח אתכם וזבחתם ליהוה אלהיכם במדבר רק הרחק לא תרחיקו ללכת העתירו בעדי	
שמות	שמות ח	כה	ויאמר משה הנה אנכי יוצא מעמך והעתרתי אל יהוה וסר הערב מפרעה מעבדיו ומעמו מחר רק אל יסף פרעה התל לבלתי שלח את העם לזבח ליהוה	
שמות	שמות ח	כו	ויצא משה מעם פרעה ויעתר אל יהוה	
שמות	שמות ח	כז	ויעש יהוה כדבר משה ויסר הערב מפרעה מעבדיו ומעמו לא נשאר אחד	
שמות	שמות ח	כח	ויכבד פרעה את לבו גם בפעם הזאת ולא שלח את העם	
שמות	שמות ט	א	ויאמר יהוה אל משה בא אל פרעה ודברת אליו כה אמר יהוה אלהי העברים שלח את עמי ויעבדני	
שמות	שמות ט	ב	כי אם מאן אתה לשלח ועודך מחזיק בם	
שמות	שמות ט	ג	הנה יד יהוה הויה במקנך אשר בשדה בסוסים בחמרים בגמלים בבקר ובצאן דבר כבד מאד	
שמות	שמות ט	ד	והפלה יהוה בין מקנה ישראל ובין מקנה מצרים ולא ימות מכל לבני ישראל דבר	
שמות	שמות ט	ה	וישם יהוה מועד לאמר מחר יעשה יהוה הדבר הזה בארץ	
שמות	שמות ט	ו	ויעש יהוה את הדבר הזה ממחרת וימת כל מקנה מצרים וממקנה בני ישראל לא מת אחד	
שמות	שמות ט	ז	וישלח פרעה והנה לא מת ממקנה ישראל עד אחד ויכבד לב פרעה ולא שלח את העם	
שמות	שמות ט	ח	ויאמר יהוה אל משה ואל אהרן קחו לכם מלא חפניכם פיח כבשן וזרקו משה השמימה לעיני פרעה	
שמות	שמות ט	ט	והיה לאבק על כל ארץ מצרים והיה על האדם ועל הבהמה לשחין פרח אבעבעת בכל ארץ מצרים	
שמות	שמות ט	י	ויקחו את פיח הכבשן ויעמדו לפני פרעה ויזרק אתו משה השמימה ויהי שחין אבעבעת פרח באדם ובבהמה	
שמות	שמות ט	יא	ולא יכלו החרטמים לעמד לפני משה מפני השחין כי היה השחין בחרטמם ובכל מצרים	
שמות	שמות ט	יב	ויחזק יהוה את לב פרעה ולא שמע אלהם כאשר דבר יהוה אל משה	
שמות	שמות ט	יג	ויאמר יהוה אל משה השכם בבקר והתיצב לפני פרעה ואמרת אליו כה אמר יהוה אלהי העברים שלח את עמי ויעבדני	
שמות	שמות ט	יד	כי בפעם הזאת אני שלח את כל מגפתי אל לבך ובעבדיך ובעמך בעבור תדע כי אין כמני בכל הארץ	
שמות	שמות ט	טו	כי עתה שלחתי את ידי ואך אותך ואת עמך בדבר ותכחד מן הארץ	
שמות	שמות ט	טז	ואולם בעבור זאת העמדתיך בעבור הראתך את כחי ולמען ספר שמי בכל הארץ	
שמות	שמות ט	יז	עודך מסתולל בעמי לבלתי שלחם	
שמות	שמות ט	יח	הנני ממטיר כעת מחר ברד כבד מאד אשר לא היה כמהו במצרים למן היום הוסדה ועד עתה	
שמות	שמות ט	יט	ועתה שלח העז את מקנך ואת כל אשר לך בשדה כל האדם והבהמה אשר ימצא בשדה ולא יאסף הביתה וירד עלהם הברד ומתו	
שמות	שמות ט	כ	הירא את דבר יהוה מעבדי פרעה הניס את עבדיו ואת מקנהו אל הבתים	
שמות	שמות ט	כא	ואשר לא שם לבו אל דבר יהוה ויעזב את עבדיו ואת מקנהו בשדה	
שמות	שמות ט	כב	ויאמר יהוה אל משה נטה את ידך על השמים ויהי ברד בכל ארץ מצרים על האדם ועל הבהמה ועל כל עשב השדה בארץ מצרים	
שמות	שמות ט	כג	ויט משה את מטהו על השמים ויהוה נתן קלת וברד ותהלך אש ארצה וימטר יהוה ברד על ארץ מצרים	
שמות	שמות ט	כד	ויהי ברד ואש מתלקחת בתוך הברד כבד מאד אשר לא היה כמהו בכל ארץ מצרים מאז היתה לגוי	
שמות	שמות ט	כה	ויך הברד בכל ארץ מצרים את כל אשר בשדה מאדם ועד בהמה ואת כל עשב השדה הכה הברד ואת כל עץ השדה שבר	
שמות	שמות ט	כו	רק בארץ גשן אשר שם בני ישראל לא היה ברד	
שמות	שמות ט	כז	וישלח פרעה ויקרא למשה ולאהרן ויאמר אלהם חטאתי הפעם יהוה הצדיק ואני ועמי הרשעים	
שמות	שמות ט	כח	העתירו אל יהוה ורב מהית קלת אלהים וברד ואשלחה אתכם ולא תספון לעמד	
שמות	שמות ט	כט	ויאמר אליו משה כצאתי את העיר אפרש את כפי אל יהוה הקלות יחדלון והברד לא יהיה עוד למען תדע כי ליהוה הארץ	
שמות	שמות ט	ל	ואתה ועבדיך ידעתי כי טרם תיראון מפני יהוה אלהים	
שמות	שמות ט	לא	והפשתה והשערה נכתה כי השערה אביב והפשתה גבעל	
שמות	שמות ט	לב	והחטה והכסמת לא נכו כי אפילת הנה	
שמות	שמות ט	לג	ויצא משה מעם פרעה את העיר ויפרש כפיו אל יהוה ויחדלו הקלות והברד ומטר לא נתך ארצה	
שמות	שמות ט	לד	וירא פרעה כי חדל המטר והברד והקלת ויסף לחטא ויכבד לבו הוא ועבדיו	
שמות	שמות ט	לה	ויחזק לב פרעה ולא שלח את בני ישראל כאשר דבר יהוה ביד משה	
שמות	שמות י	א	ויאמר יהוה אל משה בא אל פרעה כי אני הכבדתי את לבו ואת לב עבדיו למען שתי אתתי אלה בקרבו	
שמות	שמות י	ב	ולמען תספר באזני בנך ובן בנך את אשר התעללתי במצרים ואת אתתי אשר שמתי בם וידעתם כי אני יהוה	
שמות	שמות י	ג	ויבא משה ואהרן אל פרעה ויאמרו אליו כה אמר יהוה אלהי העברים עד מתי מאנת לענת מפני שלח עמי ויעבדני	
שמות	שמות י	ד	כי אם מאן אתה לשלח את עמי הנני מביא מחר ארבה בגבלך	
שמות	שמות י	ה	וכסה את עין הארץ ולא יוכל לראת את הארץ ואכל את יתר הפלטה הנשארת לכם מן הברד ואכל את כל העץ הצמח לכם מן השדה	
שמות	שמות י	ו	ומלאו בתיך ובתי כל עבדיך ובתי כל מצרים אשר לא ראו אבתיך ואבות אבתיך מיום היותם על האדמה עד היום הזה ויפן ויצא מעם פרעה	
שמות	שמות י	ז	ויאמרו עבדי פרעה אליו עד מתי יהיה זה לנו למוקש שלח את האנשים ויעבדו את יהוה אלהיהם הטרם תדע כי אבדה מצרים	
שמות	שמות י	ח	ויושב את משה ואת אהרן אל פרעה ויאמר אלהם לכו עבדו את יהוה אלהיכם מי ומי ההלכים	
שמות	שמות י	ט	ויאמר משה בנערינו ובזקנינו נלך בבנינו ובבנותנו בצאננו ובבקרנו נלך כי חג יהוה לנו	
שמות	שמות י	י	ויאמר אלהם יהי כן יהוה עמכם כאשר אשלח אתכם ואת טפכם ראו כי רעה נגד פניכם	
שמות	שמות י	יא	לא כן לכו נא הגברים ועבדו את יהוה כי אתה אתם מבקשים ויגרש אתם מאת פני פרעה	
שמות	שמות י	יב	ויאמר יהוה אל משה נטה ידך על ארץ מצרים בארבה ויעל על ארץ מצרים ויאכל את כל עשב הארץ את כל אשר השאיר הברד	
שמות	שמות י	יג	ויט משה את מטהו על ארץ מצרים ויהוה נהג רוח קדים בארץ כל היום ההוא וכל הלילה הבקר היה ורוח הקדים נשא את הארבה	
שמות	שמות י	יד	ויעל הארבה על כל ארץ מצרים וינח בכל גבול מצרים כבד מאד לפניו לא היה כן ארבה כמהו ואחריו לא יהיה כן	
שמות	שמות י	טו	ויכס את עין כל הארץ ותחשך הארץ ויאכל את כל עשב הארץ ואת כל פרי העץ אשר הותיר הברד ולא נותר כל ירק בעץ ובעשב השדה בכל ארץ מצרים	
שמות	שמות י	טז	וימהר פרעה לקרא למשה ולאהרן ויאמר חטאתי ליהוה אלהיכם ולכם	
שמות	שמות י	יז	ועתה שא נא חטאתי אך הפעם והעתירו ליהוה אלהיכם ויסר מעלי רק את המות הזה	
שמות	שמות י	יח	ויצא מעם פרעה ויעתר אל יהוה	
שמות	שמות י	יט	ויהפך יהוה רוח ים חזק מאד וישא את הארבה ויתקעהו ימה סוף לא נשאר ארבה אחד בכל גבול מצרים	
שמות	שמות י	כ	ויחזק יהוה את לב פרעה ולא שלח את בני ישראל	
שמות	שמות י	כא	ויאמר יהוה אל משה נטה ידך על השמים ויהי חשך על ארץ מצרים וימש חשך	
שמות	שמות י	כב	ויט משה את ידו על השמים ויהי חשך אפלה בכל ארץ מצרים שלשת ימים	
שמות	שמות י	כג	לא ראו איש את אחיו ולא קמו איש מתחתיו שלשת ימים ולכל בני ישראל היה אור במושבתם	
שמות	שמות י	כד	ויקרא פרעה אל משה ויאמר לכו עבדו את יהוה רק צאנכם ובקרכם יצג גם טפכם ילך עמכם	
שמות	שמות י	כה	ויאמר משה גם אתה תתן בידנו זבחים ועלת ועשינו ליהוה אלהינו	
שמות	שמות י	כו	וגם מקננו ילך עמנו לא תשאר פרסה כי ממנו נקח לעבד את יהוה אלהינו ואנחנו לא נדע מה נעבד את יהוה עד באנו שמה	
שמות	שמות י	כז	ויחזק יהוה את לב פרעה ולא אבה לשלחם	
שמות	שמות י	כח	ויאמר לו פרעה לך מעלי השמר לך אל תסף ראות פני כי ביום ראתך פני תמות	
שמות	שמות י	כט	ויאמר משה כן דברת לא אסף עוד ראות פניך	
שמות	שמות יא	א	ויאמר יהוה אל משה עוד נגע אחד אביא על פרעה ועל מצרים אחרי כן ישלח אתכם מזה כשלחו כלה גרש יגרש אתכם מזה	
שמות	שמות יא	ב	דבר נא באזני העם וישאלו איש מאת רעהו ואשה מאת רעותה כלי כסף וכלי זהב	
שמות	שמות יא	ג	ויתן יהוה את חן העם בעיני מצרים גם האיש משה גדול מאד בארץ מצרים בעיני עבדי פרעה ובעיני העם	
שמות	שמות יא	ד	ויאמר משה כה אמר יהוה כחצת הלילה אני יוצא בתוך מצרים	
שמות	שמות יא	ה	ומת כל בכור בארץ מצרים מבכור פרעה הישב על כסאו עד בכור השפחה אשר אחר הרחים וכל בכור בהמה	
שמות	שמות יא	ו	והיתה צעקה גדלה בכל ארץ מצרים אשר כמהו לא נהיתה וכמהו לא תסף	
שמות	שמות יא	ז	ולכל בני ישראל לא יחרץ כלב לשנו למאיש ועד בהמה למען תדעון אשר יפלה יהוה בין מצרים ובין ישראל	
שמות	שמות יא	ח	וירדו כל עבדיך אלה אלי והשתחוו לי לאמר צא אתה וכל העם אשר ברגליך ואחרי כן אצא ויצא מעם פרעה בחרי אף	
שמות	שמות יא	ט	ויאמר יהוה אל משה לא ישמע אליכם פרעה למען רבות מופתי בארץ מצרים	
שמות	שמות יא	י	ומשה ואהרן עשו את כל המפתים האלה לפני פרעה ויחזק יהוה את לב פרעה ולא שלח את בני ישראל מארצו	
שמות	שמות יב	א	ויאמר יהוה אל משה ואל אהרן בארץ מצרים לאמר	
שמות	שמות יב	ב	החדש הזה לכם ראש חדשים ראשון הוא לכם לחדשי השנה	
שמות	שמות יב	ג	דברו אל כל עדת ישראל לאמר בעשר לחדש הזה ויקחו להם איש שה לבית אבת שה לבית	
שמות	שמות יב	ד	ואם ימעט הבית מהיות משה ולקח הוא ושכנו הקרב אל ביתו במכסת נפשת איש לפי אכלו תכסו על השה	
שמות	שמות יב	ה	שה תמים זכר בן שנה יהיה לכם מן הכבשים ומן העזים תקחו	
שמות	שמות יב	ו	והיה לכם למשמרת עד ארבעה עשר יום לחדש הזה ושחטו אתו כל קהל עדת ישראל בין הערבים	
שמות	שמות יב	ז	ולקחו מן הדם ונתנו על שתי המזוזת ועל המשקוף על הבתים אשר יאכלו אתו בהם	
שמות	שמות יב	ח	ואכלו את הבשר בלילה הזה צלי אש ומצות על מררים יאכלהו	
שמות	שמות יב	ט	אל תאכלו ממנו נא ובשל מבשל במים כי אם צלי אש ראשו על כרעיו ועל קרבו	
שמות	שמות יב	י	ולא תותירו ממנו עד בקר והנתר ממנו עד בקר באש תשרפו	
שמות	שמות יב	יא	וככה תאכלו אתו מתניכם חגרים נעליכם ברגליכם ומקלכם בידכם ואכלתם אתו בחפזון פסח הוא ליהוה	
שמות	שמות יב	יב	ועברתי בארץ מצרים בלילה הזה והכיתי כל בכור בארץ מצרים מאדם ועד בהמה ובכל אלהי מצרים אעשה שפטים אני יהוה	
שמות	שמות יב	יג	והיה הדם לכם לאת על הבתים אשר אתם שם וראיתי את הדם ופסחתי עלכם ולא יהיה בכם נגף למשחית בהכתי בארץ מצרים	
שמות	שמות יב	יד	והיה היום הזה לכם לזכרון וחגתם אתו חג ליהוה לדרתיכם חקת עולם תחגהו	
שמות	שמות יב	טו	שבעת ימים מצות תאכלו אך ביום הראשון תשביתו שאר מבתיכם כי כל אכל חמץ ונכרתה הנפש ההוא מישראל מיום הראשן עד יום השבעי	
שמות	שמות יב	טז	וביום הראשון מקרא קדש וביום השביעי מקרא קדש יהיה לכם כל מלאכה לא יעשה בהם אך אשר יאכל לכל נפש הוא לבדו יעשה לכם	
שמות	שמות יב	יז	ושמרתם את המצות כי בעצם היום הזה הוצאתי את צבאותיכם מארץ מצרים ושמרתם את היום הזה לדרתיכם חקת עולם	
שמות	שמות יב	יח	בראשן בארבעה עשר יום לחדש בערב תאכלו מצת עד יום האחד ועשרים לחדש בערב	
שמות	שמות יב	יט	שבעת ימים שאר לא ימצא בבתיכם כי כל אכל מחמצת ונכרתה הנפש ההוא מעדת ישראל בגר ובאזרח הארץ	
שמות	שמות יב	כ	כל מחמצת לא תאכלו בכל מושבתיכם תאכלו מצות	
שמות	שמות יב	כא	ויקרא משה לכל זקני ישראל ויאמר אלהם משכו וקחו לכם צאן למשפחתיכם ושחטו הפסח	
שמות	שמות יב	כב	ולקחתם אגדת אזוב וטבלתם בדם אשר בסף והגעתם אל המשקוף ואל שתי המזוזת מן הדם אשר בסף ואתם לא תצאו איש מפתח ביתו עד בקר	
שמות	שמות יב	כג	ועבר יהוה לנגף את מצרים וראה את הדם על המשקוף ועל שתי המזוזת ופסח יהוה על הפתח ולא יתן המשחית לבא אל בתיכם לנגף	
שמות	שמות יב	כד	ושמרתם את הדבר הזה לחק לך ולבניך עד עולם	
שמות	שמות יב	כה	והיה כי תבאו אל הארץ אשר יתן יהוה לכם כאשר דבר ושמרתם את העבדה הזאת	
שמות	שמות יב	כו	והיה כי יאמרו אליכם בניכם מה העבדה הזאת לכם	
שמות	שמות יב	כז	ואמרתם זבח פסח הוא ליהוה אשר פסח על בתי בני ישראל במצרים בנגפו את מצרים ואת בתינו הציל ויקד העם וישתחוו	
שמות	שמות יב	כח	וילכו ויעשו בני ישראל כאשר צוה יהוה את משה ואהרן כן עשו	
שמות	שמות יב	כט	ויהי בחצי הלילה ויהוה הכה כל בכור בארץ מצרים מבכר פרעה הישב על כסאו עד בכור השבי אשר בבית הבור וכל בכור בהמה	
שמות	שמות יב	ל	ויקם פרעה לילה הוא וכל עבדיו וכל מצרים ותהי צעקה גדלה במצרים כי אין בית אשר אין שם מת	
שמות	שמות יב	לא	ויקרא למשה ולאהרן לילה ויאמר קומו צאו מתוך עמי גם אתם גם בני ישראל ולכו עבדו את יהוה כדברכם	
שמות	שמות יב	לב	גם צאנכם גם בקרכם קחו כאשר דברתם ולכו וברכתם גם אתי	
שמות	שמות יב	לג	ותחזק מצרים על העם למהר לשלחם מן הארץ כי אמרו כלנו מתים	
שמות	שמות יב	לד	וישא העם את בצקו טרם יחמץ משארתם צררת בשמלתם על שכמם	
שמות	שמות יב	לה	ובני ישראל עשו כדבר משה וישאלו ממצרים כלי כסף וכלי זהב ושמלת	
שמות	שמות יב	לו	ויהוה נתן את חן העם בעיני מצרים וישאלום וינצלו את מצרים	
שמות	שמות יב	לז	ויסעו בני ישראל מרעמסס סכתה כשש מאות אלף רגלי הגברים לבד מטף	
שמות	שמות יב	לח	וגם ערב רב עלה אתם וצאן ובקר מקנה כבד מאד	
שמות	שמות יב	לט	ויאפו את הבצק אשר הוציאו ממצרים עגת מצות כי לא חמץ כי גרשו ממצרים ולא יכלו להתמהמה וגם צדה לא עשו להם	
שמות	שמות יב	מ	ומושב בני ישראל אשר ישבו במצרים שלשים שנה וארבע מאות שנה	
שמות	שמות יב	מא	ויהי מקץ שלשים שנה וארבע מאות שנה ויהי בעצם היום הזה יצאו כל צבאות יהוה מארץ מצרים	
שמות	שמות יב	מב	ליל שמרים הוא ליהוה להוציאם מארץ מצרים הוא הלילה הזה ליהוה שמרים לכל בני ישראל לדרתם	
שמות	שמות יב	מג	ויאמר יהוה אל משה ואהרן זאת חקת הפסח כל בן נכר לא יאכל בו	
שמות	שמות יב	מד	וכל עבד איש מקנת כסף ומלתה אתו אז יאכל בו	
שמות	שמות יב	מה	תושב ושכיר לא יאכל בו	
שמות	שמות יב	מו	בבית אחד יאכל לא תוציא מן הבית מן הבשר חוצה ועצם לא תשברו בו	
שמות	שמות יב	מז	כל עדת ישראל יעשו אתו	
שמות	שמות יב	מח	וכי יגור אתך גר ועשה פסח ליהוה המול לו כל זכר ואז יקרב לעשתו והיה כאזרח הארץ וכל ערל לא יאכל בו	
שמות	שמות יב	מט	תורה אחת יהיה לאזרח ולגר הגר בתוככם	
שמות	שמות יב	נ	ויעשו כל בני ישראל כאשר צוה יהוה את משה ואת אהרן כן עשו	
שמות	שמות יב	נא	ויהי בעצם היום הזה הוציא יהוה את בני ישראל מארץ מצרים על צבאתם	
שמות	שמות יג	א	וידבר יהוה אל משה לאמר	
שמות	שמות יג	ב	קדש לי כל בכור פטר כל רחם בבני ישראל באדם ובבהמה לי הוא	
שמות	שמות יג	ג	ויאמר משה אל העם זכור את היום הזה אשר יצאתם ממצרים מבית עבדים כי בחזק יד הוציא יהוה אתכם מזה ולא יאכל חמץ	
שמות	שמות יג	ד	היום אתם יצאים בחדש האביב	
שמות	שמות יג	ה	והיה כי יביאך יהוה אל ארץ הכנעני והחתי והאמרי והחוי והיבוסי אשר נשבע לאבתיך לתת לך ארץ זבת חלב ודבש ועבדת את העבדה הזאת בחדש הזה	
שמות	שמות יג	ו	שבעת ימים תאכל מצת וביום השביעי חג ליהוה	
שמות	שמות יג	ז	מצות יאכל את שבעת הימים ולא יראה לך חמץ ולא יראה לך שאר בכל גבלך	
שמות	שמות יג	ח	והגדת לבנך ביום ההוא לאמר בעבור זה עשה יהוה לי בצאתי ממצרים	
שמות	שמות יג	ט	והיה לך לאות על ידך ולזכרון בין עיניך למען תהיה תורת יהוה בפיך כי ביד חזקה הוצאך יהוה ממצרים	
שמות	שמות יג	י	ושמרת את החקה הזאת למועדה מימים ימימה	
שמות	שמות יג	יא	והיה כי יבאך יהוה אל ארץ הכנעני כאשר נשבע לך ולאבתיך ונתנה לך	
שמות	שמות יג	יב	והעברת כל פטר רחם ליהוה וכל פטר שגר בהמה אשר יהיה לך הזכרים ליהוה	
שמות	שמות יג	יג	וכל פטר חמר תפדה בשה ואם לא תפדה וערפתו וכל בכור אדם בבניך תפדה	
שמות	שמות יג	יד	והיה כי ישאלך בנך מחר לאמר מה זאת ואמרת אליו בחזק יד הוציאנו יהוה ממצרים מבית עבדים	
שמות	שמות יג	טו	ויהי כי הקשה פרעה לשלחנו ויהרג יהוה כל בכור בארץ מצרים מבכר אדם ועד בכור בהמה על כן אני זבח ליהוה כל פטר רחם הזכרים וכל בכור בני אפדה	
שמות	שמות יג	טז	והיה לאות על ידכה ולטוטפת בין עיניך כי בחזק יד הוציאנו יהוה ממצרים	
שמות	שמות יג	יז	ויהי בשלח פרעה את העם ולא נחם אלהים דרך ארץ פלשתים כי קרוב הוא כי אמר אלהים פן ינחם העם בראתם מלחמה ושבו מצרימה	
שמות	שמות יג	יח	ויסב אלהים את העם דרך המדבר ים סוף וחמשים עלו בני ישראל מארץ מצרים	
שמות	שמות יג	יט	ויקח משה את עצמות יוסף עמו כי השבע השביע את בני ישראל לאמר פקד יפקד אלהים אתכם והעליתם את עצמתי מזה אתכם	
שמות	שמות יג	כ	ויסעו מסכת ויחנו באתם בקצה המדבר	
שמות	שמות יג	כא	ויהוה הלך לפניהם יומם בעמוד ענן לנחתם הדרך ולילה בעמוד אש להאיר להם ללכת יומם ולילה	
שמות	שמות יג	כב	לא ימיש עמוד הענן יומם ועמוד האש לילה לפני העם	
שמות	שמות יד	א	וידבר יהוה אל משה לאמר	
שמות	שמות יד	ב	דבר אל בני ישראל וישבו ויחנו לפני פי החירת בין מגדל ובין הים לפני בעל צפן נכחו תחנו על הים	
שמות	שמות יד	ג	ואמר פרעה לבני ישראל נבכים הם בארץ סגר עליהם המדבר	
שמות	שמות יד	ד	וחזקתי את לב פרעה ורדף אחריהם ואכבדה בפרעה ובכל חילו וידעו מצרים כי אני יהוה ויעשו כן	
שמות	שמות יד	ה	ויגד למלך מצרים כי ברח העם ויהפך לבב פרעה ועבדיו אל העם ויאמרו מה זאת עשינו כי שלחנו את ישראל מעבדנו	
שמות	שמות יד	ו	ויאסר את רכבו ואת עמו לקח עמו	
שמות	שמות יד	ז	ויקח שש מאות רכב בחור וכל רכב מצרים ושלשם על כלו	
שמות	שמות יד	ח	ויחזק יהוה את לב פרעה מלך מצרים וירדף אחרי בני ישראל ובני ישראל יצאים ביד רמה	
שמות	שמות יד	ט	וירדפו מצרים אחריהם וישיגו אותם חנים על הים כל סוס רכב פרעה ופרשיו וחילו על פי החירת לפני בעל צפן	
שמות	שמות יד	י	ופרעה הקריב וישאו בני ישראל את עיניהם והנה מצרים נסע אחריהם וייראו מאד ויצעקו בני ישראל אל יהוה	
שמות	שמות יד	יא	ויאמרו אל משה המבלי אין קברים במצרים לקחתנו למות במדבר מה זאת עשית לנו להוציאנו ממצרים	
שמות	שמות יד	יב	הלא זה הדבר אשר דברנו אליך במצרים לאמר חדל ממנו ונעבדה את מצרים כי טוב לנו עבד את מצרים ממתנו במדבר	
שמות	שמות יד	יג	ויאמר משה אל העם אל תיראו התיצבו וראו את ישועת יהוה אשר יעשה לכם היום כי אשר ראיתם את מצרים היום לא תספו לראתם עוד עד עולם	
שמות	שמות יד	יד	יהוה ילחם לכם ואתם תחרשון	
שמות	שמות יד	טו	ויאמר יהוה אל משה מה תצעק אלי דבר אל בני ישראל ויסעו	
שמות	שמות יד	טז	ואתה הרם את מטך ונטה את ידך על הים ובקעהו ויבאו בני ישראל בתוך הים ביבשה	
שמות	שמות יד	יז	ואני הנני מחזק את לב מצרים ויבאו אחריהם ואכבדה בפרעה ובכל חילו ברכבו ובפרשיו	
שמות	שמות יד	יח	וידעו מצרים כי אני יהוה בהכבדי בפרעה ברכבו ובפרשיו	
שמות	שמות יד	יט	ויסע מלאך האלהים ההלך לפני מחנה ישראל וילך מאחריהם ויסע עמוד הענן מפניהם ויעמד מאחריהם	
שמות	שמות יד	כ	ויבא בין מחנה מצרים ובין מחנה ישראל ויהי הענן והחשך ויאר את הלילה ולא קרב זה אל זה כל הלילה	
שמות	שמות יד	כא	ויט משה את ידו על הים ויולך יהוה את הים ברוח קדים עזה כל הלילה וישם את הים לחרבה ויבקעו המים	
שמות	שמות יד	כב	ויבאו בני ישראל בתוך הים ביבשה והמים להם חומה מימינם ומשמאלם	
שמות	שמות יד	כג	וירדפו מצרים ויבאו אחריהם כל סוס פרעה רכבו ופרשיו אל תוך הים	
שמות	שמות יד	כד	ויהי באשמרת הבקר וישקף יהוה אל מחנה מצרים בעמוד אש וענן ויהם את מחנה מצרים	
שמות	שמות יד	כה	ויסר את אפן מרכבתיו וינהגהו בכבדת ויאמר מצרים אנוסה מפני ישראל כי יהוה נלחם להם במצרים	
שמות	שמות יד	כו	ויאמר יהוה אל משה נטה את ידך על הים וישבו המים על מצרים על רכבו ועל פרשיו	
שמות	שמות יד	כז	ויט משה את ידו על הים וישב הים לפנות בקר לאיתנו ומצרים נסים לקראתו וינער יהוה את מצרים בתוך הים	
שמות	שמות יד	כח	וישבו המים ויכסו את הרכב ואת הפרשים לכל חיל פרעה הבאים אחריהם בים לא נשאר בהם עד אחד	
שמות	שמות יד	כט	ובני ישראל הלכו ביבשה בתוך הים והמים להם חמה מימינם ומשמאלם	
שמות	שמות יד	ל	ויושע יהוה ביום ההוא את ישראל מיד מצרים וירא ישראל את מצרים מת על שפת הים	
שמות	שמות יד	לא	וירא ישראל את היד הגדלה אשר עשה יהוה במצרים וייראו העם את יהוה ויאמינו ביהוה ובמשה עבדו	
שמות	שמות טו	א	אז ישיר משה ובני ישראל את השירה הזאת ליהוה ויאמרו לאמר אשירה ליהוה כי גאה גאה סוס ורכבו רמה בים	
שמות	שמות טו	ב	עזי וזמרת יה ויהי לי לישועה זה אלי ואנוהו אלהי אבי וארממנהו	
שמות	שמות טו	ג	יהוה איש מלחמה יהוה שמו	
שמות	שמות טו	ד	מרכבת פרעה וחילו ירה בים ומבחר שלשיו טבעו בים סוף	
שמות	שמות טו	ה	תהמת יכסימו ירדו במצולת כמו אבן	
שמות	שמות טו	ו	ימינך יהוה נאדרי בכח ימינך יהוה תרעץ אויב	
שמות	שמות טו	ז	וברב גאונך תהרס קמיך תשלח חרנך יאכלמו כקש	
שמות	שמות טו	ח	וברוח אפיך נערמו מים נצבו כמו נד נזלים קפאו תהמת בלב ים	
שמות	שמות טו	ט	אמר אויב ארדף אשיג אחלק שלל תמלאמו נפשי אריק חרבי תורישמו ידי	
שמות	שמות טו	י	נשפת ברוחך כסמו ים צללו כעופרת במים אדירים	
שמות	שמות טו	יא	מי כמכה באלם יהוה מי כמכה נאדר בקדש נורא תהלת עשה פלא	
שמות	שמות טו	יב	נטית ימינך תבלעמו ארץ	
שמות	שמות טו	יג	נחית בחסדך עם זו גאלת נהלת בעזך אל נוה קדשך	
שמות	שמות טו	יד	שמעו עמים ירגזון חיל אחז ישבי פלשת	
שמות	שמות טו	טו	אז נבהלו אלופי אדום אילי מואב יאחזמו רעד נמגו כל ישבי כנען	
שמות	שמות טו	טז	תפל עליהם אימתה ופחד בגדל זרועך ידמו כאבן עד יעבר עמך יהוה עד יעבר עם זו קנית	
שמות	שמות טו	יז	תבאמו ותטעמו בהר נחלתך מכון לשבתך פעלת יהוה מקדש אדני כוננו ידיך	
שמות	שמות טו	יח	יהוה ימלך לעלם ועד	
שמות	שמות טו	יט	כי בא סוס פרעה ברכבו ובפרשיו בים וישב יהוה עלהם את מי הים ובני ישראל הלכו ביבשה בתוך הים	
שמות	שמות טו	כ	ותקח מרים הנביאה אחות אהרן את התף בידה ותצאן כל הנשים אחריה בתפים ובמחלת	
שמות	שמות טו	כא	ותען להם מרים שירו ליהוה כי גאה גאה סוס ורכבו רמה בים	
שמות	שמות טו	כב	ויסע משה את ישראל מים סוף ויצאו אל מדבר שור וילכו שלשת ימים במדבר ולא מצאו מים	
שמות	שמות טו	כג	ויבאו מרתה ולא יכלו לשתת מים ממרה כי מרים הם על כן קרא שמה מרה	
שמות	שמות טו	כד	וילנו העם על משה לאמר מה נשתה	
שמות	שמות טו	כה	ויצעק אל יהוה ויורהו יהוה עץ וישלך אל המים וימתקו המים שם שם לו חק ומשפט ושם נסהו	
שמות	שמות טו	כו	ויאמר אם שמוע תשמע לקול יהוה אלהיך והישר בעיניו תעשה והאזנת למצותיו ושמרת כל חקיו כל המחלה אשר שמתי במצרים לא אשים עליך כי אני יהוה רפאך	
שמות	שמות טו	כז	ויבאו אילמה ושם שתים עשרה עינת מים ושבעים תמרים ויחנו שם על המים	
שמות	שמות טז	א	ויסעו מאילם ויבאו כל עדת בני ישראל אל מדבר סין אשר בין אילם ובין סיני בחמשה עשר יום לחדש השני לצאתם מארץ מצרים	
שמות	שמות טז	ב	וילינו כל עדת בני ישראל על משה ועל אהרן במדבר	
שמות	שמות טז	ג	ויאמרו אלהם בני ישראל מי יתן מותנו ביד יהוה בארץ מצרים בשבתנו על סיר הבשר באכלנו לחם לשבע כי הוצאתם אתנו אל המדבר הזה להמית את כל הקהל הזה ברעב	
שמות	שמות טז	ד	ויאמר יהוה אל משה הנני ממטיר לכם לחם מן השמים ויצא העם ולקטו דבר יום ביומו למען אנסנו הילך בתורתי אם לא	
שמות	שמות טז	ה	והיה ביום הששי והכינו את אשר יביאו והיה משנה על אשר ילקטו יום יום	
שמות	שמות טז	ו	ויאמר משה ואהרן אל כל בני ישראל ערב וידעתם כי יהוה הוציא אתכם מארץ מצרים	
שמות	שמות טז	ז	ובקר וראיתם את כבוד יהוה בשמעו את תלנתיכם על יהוה ונחנו מה כי תלונו עלינו	
שמות	שמות טז	ח	ויאמר משה בתת יהוה לכם בערב בשר לאכל ולחם בבקר לשבע בשמע יהוה את תלנתיכם אשר אתם מלינם עליו ונחנו מה לא עלינו תלנתיכם כי על יהוה	
שמות	שמות טז	ט	ויאמר משה אל אהרן אמר אל כל עדת בני ישראל קרבו לפני יהוה כי שמע את תלנתיכם	
שמות	שמות טז	י	ויהי כדבר אהרן אל כל עדת בני ישראל ויפנו אל המדבר והנה כבוד יהוה נראה בענן	
שמות	שמות טז	יא	וידבר יהוה אל משה לאמר	
שמות	שמות טז	יב	שמעתי את תלונת בני ישראל דבר אלהם לאמר בין הערבים תאכלו בשר ובבקר תשבעו לחם וידעתם כי אני יהוה אלהיכם	
שמות	שמות טז	יג	ויהי בערב ותעל השלו ותכס את המחנה ובבקר היתה שכבת הטל סביב למחנה	
שמות	שמות טז	יד	ותעל שכבת הטל והנה על פני המדבר דק מחספס דק ככפר על הארץ	
שמות	שמות טז	טו	ויראו בני ישראל ויאמרו איש אל אחיו מן הוא כי לא ידעו מה הוא ויאמר משה אלהם הוא הלחם אשר נתן יהוה לכם לאכלה	
שמות	שמות טז	טז	זה הדבר אשר צוה יהוה לקטו ממנו איש לפי אכלו עמר לגלגלת מספר נפשתיכם איש לאשר באהלו תקחו	
שמות	שמות טז	יז	ויעשו כן בני ישראל וילקטו המרבה והממעיט	
שמות	שמות טז	יח	וימדו בעמר ולא העדיף המרבה והממעיט לא החסיר איש לפי אכלו לקטו	
שמות	שמות טז	יט	ויאמר משה אלהם איש אל יותר ממנו עד בקר	
שמות	שמות טז	כ	ולא שמעו אל משה ויותרו אנשים ממנו עד בקר וירם תולעים ויבאש ויקצף עלהם משה	
שמות	שמות טז	כא	וילקטו אתו בבקר בבקר איש כפי אכלו וחם השמש ונמס	
שמות	שמות טז	כב	ויהי ביום הששי לקטו לחם משנה שני העמר לאחד ויבאו כל נשיאי העדה ויגידו למשה	
שמות	שמות טז	כג	ויאמר אלהם הוא אשר דבר יהוה שבתון שבת קדש ליהוה מחר את אשר תאפו אפו ואת אשר תבשלו בשלו ואת כל העדף הניחו לכם למשמרת עד הבקר	
שמות	שמות טז	כד	ויניחו אתו עד הבקר כאשר צוה משה ולא הבאיש ורמה לא היתה בו	
שמות	שמות טז	כה	ויאמר משה אכלהו היום כי שבת היום ליהוה היום לא תמצאהו בשדה	
שמות	שמות טז	כו	ששת ימים תלקטהו וביום השביעי שבת לא יהיה בו	
שמות	שמות טז	כז	ויהי ביום השביעי יצאו מן העם ללקט ולא מצאו	
שמות	שמות טז	כח	ויאמר יהוה אל משה עד אנה מאנתם לשמר מצותי ותורתי	
שמות	שמות טז	כט	ראו כי יהוה נתן לכם השבת על כן הוא נתן לכם ביום הששי לחם יומים שבו איש תחתיו אל יצא איש ממקמו ביום השביעי	
שמות	שמות טז	ל	וישבתו העם ביום השבעי	
שמות	שמות טז	לא	ויקראו בית ישראל את שמו מן והוא כזרע גד לבן וטעמו כצפיחת בדבש	
שמות	שמות טז	לב	ויאמר משה זה הדבר אשר צוה יהוה מלא העמר ממנו למשמרת לדרתיכם למען יראו את הלחם אשר האכלתי אתכם במדבר בהוציאי אתכם מארץ מצרים	
שמות	שמות טז	לג	ויאמר משה אל אהרן קח צנצנת אחת ותן שמה מלא העמר מן והנח אתו לפני יהוה למשמרת לדרתיכם	
שמות	שמות טז	לד	כאשר צוה יהוה אל משה ויניחהו אהרן לפני העדת למשמרת	
שמות	שמות טז	לה	ובני ישראל אכלו את המן ארבעים שנה עד באם אל ארץ נושבת את המן אכלו עד באם אל קצה ארץ כנען	
שמות	שמות טז	לו	והעמר עשרית האיפה הוא	
שמות	שמות יז	א	ויסעו כל עדת בני ישראל ממדבר סין למסעיהם על פי יהוה ויחנו ברפידים ואין מים לשתת העם	
שמות	שמות יז	ב	וירב העם עם משה ויאמרו תנו לנו מים ונשתה ויאמר להם משה מה תריבון עמדי מה תנסון את יהוה	
שמות	שמות יז	ג	ויצמא שם העם למים וילן העם על משה ויאמר למה זה העליתנו ממצרים להמית אתי ואת בני ואת מקני בצמא	
שמות	שמות יז	ד	ויצעק משה אל יהוה לאמר מה אעשה לעם הזה עוד מעט וסקלני	
שמות	שמות יז	ה	ויאמר יהוה אל משה עבר לפני העם וקח אתך מזקני ישראל ומטך אשר הכית בו את היאר קח בידך והלכת	
שמות	שמות יז	ו	הנני עמד לפניך שם על הצור בחרב והכית בצור ויצאו ממנו מים ושתה העם ויעש כן משה לעיני זקני ישראל	
שמות	שמות יז	ז	ויקרא שם המקום מסה ומריבה על ריב בני ישראל ועל נסתם את יהוה לאמר היש יהוה בקרבנו אם אין	
שמות	שמות יז	ח	ויבא עמלק וילחם עם ישראל ברפידם	
שמות	שמות יז	ט	ויאמר משה אל יהושע בחר לנו אנשים וצא הלחם בעמלק מחר אנכי נצב על ראש הגבעה ומטה האלהים בידי	
שמות	שמות יז	י	ויעש יהושע כאשר אמר לו משה להלחם בעמלק ומשה אהרן וחור עלו ראש הגבעה	
שמות	שמות יז	יא	והיה כאשר ירים משה ידו וגבר ישראל וכאשר יניח ידו וגבר עמלק	
שמות	שמות יז	יב	וידי משה כבדים ויקחו אבן וישימו תחתיו וישב עליה ואהרן וחור תמכו בידיו מזה אחד ומזה אחד ויהי ידיו אמונה עד בא השמש	
שמות	שמות יז	יג	ויחלש יהושע את עמלק ואת עמו לפי חרב	
שמות	שמות יז	יד	ויאמר יהוה אל משה כתב זאת זכרון בספר ושים באזני יהושע כי מחה אמחה את זכר עמלק מתחת השמים	
שמות	שמות יז	טו	ויבן משה מזבח ויקרא שמו יהוה נסי	
שמות	שמות יז	טז	ויאמר כי יד על כס יה מלחמה ליהוה בעמלק מדר דר	
שמות	שמות יח	א	וישמע יתרו כהן מדין חתן משה את כל אשר עשה אלהים למשה ולישראל עמו כי הוציא יהוה את ישראל ממצרים	
שמות	שמות יח	ב	ויקח יתרו חתן משה את צפרה אשת משה אחר שלוחיה	
שמות	שמות יח	ג	ואת שני בניה אשר שם האחד גרשם כי אמר גר הייתי בארץ נכריה	
שמות	שמות יח	ד	ושם האחד אליעזר כי אלהי אבי בעזרי ויצלני מחרב פרעה	
שמות	שמות יח	ה	ויבא יתרו חתן משה ובניו ואשתו אל משה אל המדבר אשר הוא חנה שם הר האלהים	
שמות	שמות יח	ו	ויאמר אל משה אני חתנך יתרו בא אליך ואשתך ושני בניה עמה	
שמות	שמות יח	ז	ויצא משה לקראת חתנו וישתחו וישק לו וישאלו איש לרעהו לשלום ויבאו האהלה	
שמות	שמות יח	ח	ויספר משה לחתנו את כל אשר עשה יהוה לפרעה ולמצרים על אודת ישראל את כל התלאה אשר מצאתם בדרך ויצלם יהוה	
שמות	שמות יח	ט	ויחד יתרו על כל הטובה אשר עשה יהוה לישראל אשר הצילו מיד מצרים	
שמות	שמות יח	י	ויאמר יתרו ברוך יהוה אשר הציל אתכם מיד מצרים ומיד פרעה אשר הציל את העם מתחת יד מצרים	
שמות	שמות יח	יא	עתה ידעתי כי גדול יהוה מכל האלהים כי בדבר אשר זדו עליהם	
שמות	שמות יח	יב	ויקח יתרו חתן משה עלה וזבחים לאלהים ויבא אהרן וכל זקני ישראל לאכל לחם עם חתן משה לפני האלהים	
שמות	שמות יח	יג	ויהי ממחרת וישב משה לשפט את העם ויעמד העם על משה מן הבקר עד הערב	
שמות	שמות יח	יד	וירא חתן משה את כל אשר הוא עשה לעם ויאמר מה הדבר הזה אשר אתה עשה לעם מדוע אתה יושב לבדך וכל העם נצב עליך מן בקר עד ערב	
שמות	שמות יח	טו	ויאמר משה לחתנו כי יבא אלי העם לדרש אלהים	
שמות	שמות יח	טז	כי יהיה להם דבר בא אלי ושפטתי בין איש ובין רעהו והודעתי את חקי האלהים ואת תורתיו	
שמות	שמות יח	יז	ויאמר חתן משה אליו לא טוב הדבר אשר אתה עשה	
שמות	שמות יח	יח	נבל תבל גם אתה גם העם הזה אשר עמך כי כבד ממך הדבר לא תוכל עשהו לבדך	
שמות	שמות יח	יט	עתה שמע בקלי איעצך ויהי אלהים עמך היה אתה לעם מול האלהים והבאת אתה את הדברים אל האלהים	
שמות	שמות יח	כ	והזהרתה אתהם את החקים ואת התורת והודעת להם את הדרך ילכו בה ואת המעשה אשר יעשון	
שמות	שמות יח	כא	ואתה תחזה מכל העם אנשי חיל יראי אלהים אנשי אמת שנאי בצע ושמת עלהם שרי אלפים שרי מאות שרי חמשים ושרי עשרת	
שמות	שמות יח	כב	ושפטו את העם בכל עת והיה כל הדבר הגדל יביאו אליך וכל הדבר הקטן ישפטו הם והקל מעליך ונשאו אתך	
שמות	שמות יח	כג	אם את הדבר הזה תעשה וצוך אלהים ויכלת עמד וגם כל העם הזה על מקמו יבא בשלום	
שמות	שמות יח	כד	וישמע משה לקול חתנו ויעש כל אשר אמר	
שמות	שמות יח	כה	ויבחר משה אנשי חיל מכל ישראל ויתן אתם ראשים על העם שרי אלפים שרי מאות שרי חמשים ושרי עשרת	
שמות	שמות יח	כו	ושפטו את העם בכל עת את הדבר הקשה יביאון אל משה וכל הדבר הקטן ישפוטו הם	
שמות	שמות יח	כז	וישלח משה את חתנו וילך לו אל ארצו	
שמות	שמות יט	א	בחדש השלישי לצאת בני ישראל מארץ מצרים ביום הזה באו מדבר סיני	
שמות	שמות יט	ב	ויסעו מרפידים ויבאו מדבר סיני ויחנו במדבר ויחן שם ישראל נגד ההר	
שמות	שמות יט	ג	ומשה עלה אל האלהים ויקרא אליו יהוה מן ההר לאמר כה תאמר לבית יעקב ותגיד לבני ישראל	
שמות	שמות יט	ד	אתם ראיתם אשר עשיתי למצרים ואשא אתכם על כנפי נשרים ואבא אתכם אלי	
שמות	שמות יט	ה	ועתה אם שמוע תשמעו בקלי ושמרתם את בריתי והייתם לי סגלה מכל העמים כי לי כל הארץ	
שמות	שמות יט	ו	ואתם תהיו לי ממלכת כהנים וגוי קדוש אלה הדברים אשר תדבר אל בני ישראל	
שמות	שמות יט	ז	ויבא משה ויקרא לזקני העם וישם לפניהם את כל הדברים האלה אשר צוהו יהוה	
שמות	שמות יט	ח	ויענו כל העם יחדו ויאמרו כל אשר דבר יהוה נעשה וישב משה את דברי העם אל יהוה	
שמות	שמות יט	ט	ויאמר יהוה אל משה הנה אנכי בא אליך בעב הענן בעבור ישמע העם בדברי עמך וגם בך יאמינו לעולם ויגד משה את דברי העם אל יהוה	
שמות	שמות יט	י	ויאמר יהוה אל משה לך אל העם וקדשתם היום ומחר וכבסו שמלתם	
שמות	שמות יט	יא	והיו נכנים ליום השלישי כי ביום השלשי ירד יהוה לעיני כל העם על הר סיני	
שמות	שמות יט	יב	והגבלת את העם סביב לאמר השמרו לכם עלות בהר ונגע בקצהו כל הנגע בהר מות יומת	
שמות	שמות יט	יג	לא תגע בו יד כי סקול יסקל או ירה יירה אם בהמה אם איש לא יחיה במשך היבל המה יעלו בהר	
שמות	שמות יט	יד	וירד משה מן ההר אל העם ויקדש את העם ויכבסו שמלתם	
שמות	שמות יט	טו	ויאמר אל העם היו נכנים לשלשת ימים אל תגשו אל אשה	
שמות	שמות יט	טז	ויהי ביום השלישי בהית הבקר ויהי קלת וברקים וענן כבד על ההר וקל שפר חזק מאד ויחרד כל העם אשר במחנה	
שמות	שמות יט	יז	ויוצא משה את העם לקראת האלהים מן המחנה ויתיצבו בתחתית ההר	
שמות	שמות יט	יח	והר סיני עשן כלו מפני אשר ירד עליו יהוה באש ויעל עשנו כעשן הכבשן ויחרד כל ההר מאד	
שמות	שמות יט	יט	ויהי קול השפר הולך וחזק מאד משה ידבר והאלהים יעננו בקול	
שמות	שמות יט	כ	וירד יהוה על הר סיני אל ראש ההר ויקרא יהוה למשה אל ראש ההר ויעל משה	
שמות	שמות יט	כא	ויאמר יהוה אל משה רד העד בעם פן יהרסו אל יהוה לראות ונפל ממנו רב	
שמות	שמות יט	כב	וגם הכהנים הנגשים אל יהוה יתקדשו פן יפרץ בהם יהוה	
שמות	שמות יט	כג	ויאמר משה אל יהוה לא יוכל העם לעלת אל הר סיני כי אתה העדתה בנו לאמר הגבל את ההר וקדשתו	
שמות	שמות יט	כד	ויאמר אליו יהוה לך רד ועלית אתה ואהרן עמך והכהנים והעם אל יהרסו לעלת אל יהוה פן יפרץ בם	
שמות	שמות יט	כה	וירד משה אל העם ויאמר אלהם	
שמות	שמות כ	א	וידבר אלהים את כל הדברים האלה לאמר	
שמות	שמות כ	ב	אנכי יהוה אלהיך אשר הוצאתיך מארץ מצרים מבית עבדים לא יהיה לך אלהים אחרים על פני	
שמות	שמות כ	ג	לא תעשה לך פסל וכל תמונה אשר בשמים ממעל ואשר בארץ מתחת ואשר במים מתחת לארץ	
שמות	שמות כ	ד	לא תשתחוה להם ולא תעבדם כי אנכי יהוה אלהיך אל קנא פקד עון אבת על בנים על שלשים ועל רבעים לשנאי	
שמות	שמות כ	ה	ועשה חסד לאלפים לאהבי ולשמרי מצותי	
שמות	שמות כ	ו	לא תשא את שם יהוה אלהיך לשוא כי לא ינקה יהוה את אשר ישא את שמו לשוא	
שמות	שמות כ	ז	זכור את יום השבת לקדשו	
שמות	שמות כ	ח	ששת ימים תעבד ועשית כל מלאכתך	
שמות	שמות כ	ט	ויום השביעי שבת ליהוה אלהיך לא תעשה כל מלאכה אתה ובנך ובתך עבדך ואמתך ובהמתך וגרך אשר בשעריך	
שמות	שמות כ	י	כי ששת ימים עשה יהוה את השמים ואת הארץ את הים ואת כל אשר בם וינח ביום השביעי על כן ברך יהוה את יום השבת ויקדשהו	
שמות	שמות כ	יא	כבד את אביך ואת אמך למען יארכון ימיך על האדמה אשר יהוה אלהיך נתן לך	
שמות	שמות כ	יב	לא תרצח  לא תנאף  לא תגנב  לא תענה ברעך עד שקר	
שמות	שמות כ	יג	לא תחמד בית רעך לא תחמד אשת רעך ועבדו ואמתו ושורו וחמרו וכל אשר לרעך	
שמות	שמות כ	יד	וכל העם ראים את הקולת ואת הלפידם ואת קול השפר ואת ההר עשן וירא העם וינעו ויעמדו מרחק	
שמות	שמות כ	טו	ויאמרו אל משה דבר אתה עמנו ונשמעה ואל ידבר עמנו אלהים פן נמות	
שמות	שמות כ	טז	ויאמר משה אל העם אל תיראו כי לבעבור נסות אתכם בא האלהים ובעבור תהיה יראתו על פניכם לבלתי תחטאו	
שמות	שמות כ	יז	ויעמד העם מרחק ומשה נגש אל הערפל אשר שם האלהים	
שמות	שמות כ	יח	ויאמר יהוה אל משה כה תאמר אל בני ישראל אתם ראיתם כי מן השמים דברתי עמכם	
שמות	שמות כ	יט	לא תעשון אתי אלהי כסף ואלהי זהב לא תעשו לכם	
שמות	שמות כ	כ	מזבח אדמה תעשה לי וזבחת עליו את עלתיך ואת שלמיך את צאנך ואת בקרך בכל המקום אשר אזכיר את שמי אבוא אליך וברכתיך	
שמות	שמות כ	כא	ואם מזבח אבנים תעשה לי לא תבנה אתהן גזית כי חרבך הנפת עליה ותחללה	
שמות	שמות כ	כב	ולא תעלה במעלת על מזבחי אשר לא תגלה ערותך עליו	
שמות	שמות כא	א	ואלה המשפטים אשר תשים לפניהם	
שמות	שמות כא	ב	כי תקנה עבד עברי שש שנים יעבד ובשבעת יצא לחפשי חנם	
שמות	שמות כא	ג	אם בגפו יבא בגפו יצא אם בעל אשה הוא ויצאה אשתו עמו	
שמות	שמות כא	ד	אם אדניו יתן לו אשה וילדה לו בנים או בנות האשה וילדיה תהיה לאדניה והוא יצא בגפו	
שמות	שמות כא	ה	ואם אמר יאמר העבד אהבתי את אדני את אשתי ואת בני לא אצא חפשי	
שמות	שמות כא	ו	והגישו אדניו אל האלהים והגישו אל הדלת או אל המזוזה ורצע אדניו את אזנו במרצע ועבדו לעלם	
שמות	שמות כא	ז	וכי ימכר איש את בתו לאמה לא תצא כצאת העבדים	
שמות	שמות כא	ח	אם רעה בעיני אדניה אשר לא יעדה והפדה לעם נכרי לא ימשל למכרה בבגדו בה	
שמות	שמות כא	ט	ואם לבנו ייעדנה כמשפט הבנות יעשה לה	
שמות	שמות כא	י	אם אחרת יקח לו שארה כסותה וענתה לא יגרע	
שמות	שמות כא	יא	ואם שלש אלה לא יעשה לה ויצאה חנם אין כסף	
שמות	שמות כא	יב	מכה איש ומת מות יומת	
שמות	שמות כא	יג	ואשר לא צדה והאלהים אנה לידו ושמתי לך מקום אשר ינוס שמה	
שמות	שמות כא	יד	וכי יזד איש על רעהו להרגו בערמה מעם מזבחי תקחנו למות	
שמות	שמות כא	טו	ומכה אביו ואמו מות יומת	
שמות	שמות כא	טז	וגנב איש ומכרו ונמצא בידו מות יומת	
שמות	שמות כא	יז	ומקלל אביו ואמו מות יומת	
שמות	שמות כא	יח	וכי יריבן אנשים והכה איש את רעהו באבן או באגרף ולא ימות ונפל למשכב	
שמות	שמות כא	יט	אם יקום והתהלך בחוץ על משענתו ונקה המכה רק שבתו יתן ורפא ירפא	
שמות	שמות כא	כ	וכי יכה איש את עבדו או את אמתו בשבט ומת תחת ידו נקם ינקם	
שמות	שמות כא	כא	אך אם יום או יומים יעמד לא יקם כי כספו הוא	
שמות	שמות כא	כב	וכי ינצו אנשים ונגפו אשה הרה ויצאו ילדיה ולא יהיה אסון ענוש יענש כאשר ישית עליו בעל האשה ונתן בפללים	
שמות	שמות כא	כג	ואם אסון יהיה ונתתה נפש תחת נפש	
שמות	שמות כא	כד	עין תחת עין שן תחת שן יד תחת יד רגל תחת רגל	
שמות	שמות כא	כה	כויה תחת כויה פצע תחת פצע חבורה תחת חבורה	
שמות	שמות כא	כו	וכי יכה איש את עין עבדו או את עין אמתו ושחתה לחפשי ישלחנו תחת עינו	
שמות	שמות כא	כז	ואם שן עבדו או שן אמתו יפיל לחפשי ישלחנו תחת שנו	
שמות	שמות כא	כח	וכי יגח שור את איש או את אשה ומת סקול יסקל השור ולא יאכל את בשרו ובעל השור נקי	
שמות	שמות כא	כט	ואם שור נגח הוא מתמל שלשם והועד בבעליו ולא ישמרנו והמית איש או אשה השור יסקל וגם בעליו יומת	
שמות	שמות כא	ל	אם כפר יושת עליו ונתן פדין נפשו ככל אשר יושת עליו	
שמות	שמות כא	לא	או בן יגח או בת יגח כמשפט הזה יעשה לו	
שמות	שמות כא	לב	אם עבד יגח השור או אמה כסף שלשים שקלים יתן לאדניו והשור יסקל	
שמות	שמות כא	לג	וכי יפתח איש בור או כי יכרה איש בר ולא יכסנו ונפל שמה שור או חמור	
שמות	שמות כא	לד	בעל הבור ישלם כסף ישיב לבעליו והמת יהיה לו	
שמות	שמות כא	לה	וכי יגף שור איש את שור רעהו ומת ומכרו את השור החי וחצו את כספו וגם את המת יחצון	
שמות	שמות כא	לו	או נודע כי שור נגח הוא מתמול שלשם ולא ישמרנו בעליו שלם ישלם שור תחת השור והמת יהיה לו	
שמות	שמות כא	לז	כי יגנב איש שור או שה וטבחו או מכרו חמשה בקר ישלם תחת השור וארבע צאן תחת השה	
שמות	שמות כב	א	אם במחתרת ימצא הגנב והכה ומת אין לו דמים	
שמות	שמות כב	ב	אם זרחה השמש עליו דמים לו שלם ישלם אם אין לו ונמכר בגנבתו	
שמות	שמות כב	ג	אם המצא תמצא בידו הגנבה משור עד חמור עד שה חיים שנים ישלם	
שמות	שמות כב	ד	כי יבער איש שדה או כרם ושלח את בעירה ובער בשדה אחר מיטב שדהו ומיטב כרמו ישלם	
שמות	שמות כב	ה	כי תצא אש ומצאה קצים ונאכל גדיש או הקמה או השדה שלם ישלם המבער את הבערה	
שמות	שמות כב	ו	כי יתן איש אל רעהו כסף או כלים לשמר וגנב מבית האיש אם ימצא הגנב ישלם שנים	
שמות	שמות כב	ז	אם לא ימצא הגנב ונקרב בעל הבית אל האלהים אם לא שלח ידו במלאכת רעהו	
שמות	שמות כב	ח	על כל דבר פשע על שור על חמור על שה על שלמה על כל אבדה אשר יאמר כי הוא זה עד האלהים יבא דבר שניהם אשר ירשיען אלהים ישלם שנים לרעהו	
שמות	שמות כב	ט	כי יתן איש אל רעהו חמור או שור או שה וכל בהמה לשמר ומת או נשבר או נשבה אין ראה	
שמות	שמות כב	י	שבעת יהוה תהיה בין שניהם אם לא שלח ידו במלאכת רעהו ולקח בעליו ולא ישלם	
שמות	שמות כב	יא	ואם גנב יגנב מעמו ישלם לבעליו	
שמות	שמות כב	יב	אם טרף יטרף יבאהו עד הטרפה לא ישלם	
שמות	שמות כב	יג	וכי ישאל איש מעם רעהו ונשבר או מת בעליו אין עמו שלם ישלם	
שמות	שמות כב	יד	אם בעליו עמו לא ישלם אם שכיר הוא בא בשכרו	
שמות	שמות כב	טו	וכי יפתה איש בתולה אשר לא ארשה ושכב עמה מהר ימהרנה לו לאשה	
שמות	שמות כב	טז	אם מאן ימאן אביה לתתה לו כסף ישקל כמהר הבתולת	
שמות	שמות כב	יז	מכשפה לא תחיה	
שמות	שמות כב	יח	כל שכב עם בהמה מות יומת	
שמות	שמות כב	יט	זבח לאלהים יחרם בלתי ליהוה לבדו	
שמות	שמות כב	כ	וגר לא תונה ולא תלחצנו כי גרים הייתם בארץ מצרים	
שמות	שמות כב	כא	כל אלמנה ויתום לא תענון	
שמות	שמות כב	כב	אם ענה תענה אתו כי אם צעק יצעק אלי שמע אשמע צעקתו	
שמות	שמות כב	כג	וחרה אפי והרגתי אתכם בחרב והיו נשיכם אלמנות ובניכם יתמים	
שמות	שמות כב	כד	אם כסף תלוה את עמי את העני עמך לא תהיה לו כנשה לא תשימון עליו נשך	
שמות	שמות כב	כה	אם חבל תחבל שלמת רעך עד בא השמש תשיבנו לו	
שמות	שמות כב	כו	כי הוא כסותה לבדה הוא שמלתו לערו במה ישכב והיה כי יצעק אלי ושמעתי כי חנון אני	
שמות	שמות כב	כז	אלהים לא תקלל ונשיא בעמך לא תאר	
שמות	שמות כב	כח	מלאתך ודמעך לא תאחר בכור בניך תתן לי	
שמות	שמות כב	כט	כן תעשה לשרך לצאנך שבעת ימים יהיה עם אמו ביום השמיני תתנו לי	
שמות	שמות כב	ל	ואנשי קדש תהיון לי ובשר בשדה טרפה לא תאכלו לכלב תשלכון אתו	
שמות	שמות כג	א	לא תשא שמע שוא אל תשת ידך עם רשע להית עד חמס	
שמות	שמות כג	ב	לא תהיה אחרי רבים לרעת ולא תענה על רב לנטת אחרי רבים להטת	
שמות	שמות כג	ג	ודל לא תהדר בריבו	
שמות	שמות כג	ד	כי תפגע שור איבך או חמרו תעה השב תשיבנו לו	
שמות	שמות כג	ה	כי תראה חמור שנאך רבץ תחת משאו וחדלת מעזב לו עזב תעזב עמו	
שמות	שמות כג	ו	לא תטה משפט אבינך בריבו	
שמות	שמות כג	ז	מדבר שקר תרחק ונקי וצדיק אל תהרג כי לא אצדיק רשע	
שמות	שמות כג	ח	ושחד לא תקח כי השחד יעור פקחים ויסלף דברי צדיקים	
שמות	שמות כג	ט	וגר לא תלחץ ואתם ידעתם את נפש הגר כי גרים הייתם בארץ מצרים	
שמות	שמות כג	י	ושש שנים תזרע את ארצך ואספת את תבואתה	
שמות	שמות כג	יא	והשביעת תשמטנה ונטשתה ואכלו אביני עמך ויתרם תאכל חית השדה כן תעשה לכרמך לזיתך	
שמות	שמות כג	יב	ששת ימים תעשה מעשיך וביום השביעי תשבת למען ינוח שורך וחמרך וינפש בן אמתך והגר	
שמות	שמות כג	יג	ובכל אשר אמרתי אליכם תשמרו ושם אלהים אחרים לא תזכירו לא ישמע על פיך	
שמות	שמות כג	יד	שלש רגלים תחג לי בשנה	
שמות	שמות כג	טו	את חג המצות תשמר שבעת ימים תאכל מצות כאשר צויתך למועד חדש האביב כי בו יצאת ממצרים ולא יראו פני ריקם	
שמות	שמות כג	טז	וחג הקציר בכורי מעשיך אשר תזרע בשדה וחג האסף בצאת השנה באספך את מעשיך מן השדה	
שמות	שמות כג	יז	שלש פעמים בשנה יראה כל זכורך אל פני האדן יהוה	
שמות	שמות כג	יח	לא תזבח על חמץ דם זבחי ולא ילין חלב חגי עד בקר	
שמות	שמות כג	יט	ראשית בכורי אדמתך תביא בית יהוה אלהיך לא תבשל גדי בחלב אמו	
שמות	שמות כג	כ	הנה אנכי שלח מלאך לפניך לשמרך בדרך ולהביאך אל המקום אשר הכנתי	
שמות	שמות כג	כא	השמר מפניו ושמע בקלו אל תמר בו כי לא ישא לפשעכם כי שמי בקרבו	
שמות	שמות כג	כב	כי אם שמוע תשמע בקלו ועשית כל אשר אדבר ואיבתי את איביך וצרתי את צרריך	
שמות	שמות כג	כג	כי ילך מלאכי לפניך והביאך אל האמרי והחתי והפרזי והכנעני החוי והיבוסי והכחדתיו	
שמות	שמות כג	כד	לא תשתחוה לאלהיהם ולא תעבדם ולא תעשה כמעשיהם כי הרס תהרסם ושבר תשבר מצבתיהם	
שמות	שמות כג	כה	ועבדתם את יהוה אלהיכם וברך את לחמך ואת מימיך והסרתי מחלה מקרבך	
שמות	שמות כג	כו	לא תהיה משכלה ועקרה בארצך את מספר ימיך אמלא	
שמות	שמות כג	כז	את אימתי אשלח לפניך והמתי את כל העם אשר תבא בהם ונתתי את כל איביך אליך ערף	
שמות	שמות כג	כח	ושלחתי את הצרעה לפניך וגרשה את החוי את הכנעני ואת החתי מלפניך	
שמות	שמות כג	כט	לא אגרשנו מפניך בשנה אחת פן תהיה הארץ שממה ורבה עליך חית השדה	
שמות	שמות כג	ל	מעט מעט אגרשנו מפניך עד אשר תפרה ונחלת את הארץ	
שמות	שמות כג	לא	ושתי את גבלך מים סוף ועד ים פלשתים וממדבר עד הנהר כי אתן בידכם את ישבי הארץ וגרשתמו מפניך	
שמות	שמות כג	לב	לא תכרת להם ולאלהיהם ברית	
שמות	שמות כג	לג	לא ישבו בארצך פן יחטיאו אתך לי כי תעבד את אלהיהם כי יהיה לך למוקש	
שמות	שמות כד	א	ואל משה אמר עלה אל יהוה אתה ואהרן נדב ואביהוא ושבעים מזקני ישראל והשתחויתם מרחק	
שמות	שמות כד	ב	ונגש משה לבדו אל יהוה והם לא יגשו והעם לא יעלו עמו	
שמות	שמות כד	ג	ויבא משה ויספר לעם את כל דברי יהוה ואת כל המשפטים ויען כל העם קול אחד ויאמרו כל הדברים אשר דבר יהוה נעשה	
שמות	שמות כד	ד	ויכתב משה את כל דברי יהוה וישכם בבקר ויבן מזבח תחת ההר ושתים עשרה מצבה לשנים עשר שבטי ישראל	
שמות	שמות כד	ה	וישלח את נערי בני ישראל ויעלו עלת ויזבחו זבחים שלמים ליהוה פרים	
שמות	שמות כד	ו	ויקח משה חצי הדם וישם באגנת וחצי הדם זרק על המזבח	
שמות	שמות כד	ז	ויקח ספר הברית ויקרא באזני העם ויאמרו כל אשר דבר יהוה נעשה ונשמע	
שמות	שמות כד	ח	ויקח משה את הדם ויזרק על העם ויאמר הנה דם הברית אשר כרת יהוה עמכם על כל הדברים האלה	
שמות	שמות כד	ט	ויעל משה ואהרן נדב ואביהוא ושבעים מזקני ישראל	
שמות	שמות כד	י	ויראו את אלהי ישראל ותחת רגליו כמעשה לבנת הספיר וכעצם השמים לטהר	
שמות	שמות כד	יא	ואל אצילי בני ישראל לא שלח ידו ויחזו את האלהים ויאכלו וישתו	
שמות	שמות כד	יב	ויאמר יהוה אל משה עלה אלי ההרה והיה שם ואתנה לך את לחת האבן והתורה והמצוה אשר כתבתי להורתם	
שמות	שמות כד	יג	ויקם משה ויהושע משרתו ויעל משה אל הר האלהים	
שמות	שמות כד	יד	ואל הזקנים אמר שבו לנו בזה עד אשר נשוב אליכם והנה אהרן וחור עמכם מי בעל דברים יגש אלהם	
שמות	שמות כד	טו	ויעל משה אל ההר ויכס הענן את ההר	
שמות	שמות כד	טז	וישכן כבוד יהוה על הר סיני ויכסהו הענן ששת ימים ויקרא אל משה ביום השביעי מתוך הענן	
שמות	שמות כד	יז	ומראה כבוד יהוה כאש אכלת בראש ההר לעיני בני ישראל	
שמות	שמות כד	יח	ויבא משה בתוך הענן ויעל אל ההר ויהי משה בהר ארבעים יום וארבעים לילה	
שמות	שמות כה	א	וידבר יהוה אל משה לאמר	
שמות	שמות כה	ב	דבר אל בני ישראל ויקחו לי תרומה מאת כל איש אשר ידבנו לבו תקחו את תרומתי	
שמות	שמות כה	ג	וזאת התרומה אשר תקחו מאתם זהב וכסף ונחשת	
שמות	שמות כה	ד	ותכלת וארגמן ותולעת שני ושש ועזים	
שמות	שמות כה	ה	וערת אילם מאדמים וערת תחשים ועצי שטים	
שמות	שמות כה	ו	שמן למאר בשמים לשמן המשחה ולקטרת הסמים	
שמות	שמות כה	ז	אבני שהם ואבני מלאים לאפד ולחשן	
שמות	שמות כה	ח	ועשו לי מקדש ושכנתי בתוכם	
שמות	שמות כה	ט	ככל אשר אני מראה אותך את תבנית המשכן ואת תבנית כל כליו וכן תעשו	
שמות	שמות כה	י	ועשו ארון עצי שטים אמתים וחצי ארכו ואמה וחצי רחבו ואמה וחצי קמתו	
שמות	שמות כה	יא	וצפית אתו זהב טהור מבית ומחוץ תצפנו ועשית עליו זר זהב סביב	
שמות	שמות כה	יב	ויצקת לו ארבע טבעת זהב ונתתה על ארבע פעמתיו ושתי טבעת על צלעו האחת ושתי טבעת על צלעו השנית	
שמות	שמות כה	יג	ועשית בדי עצי שטים וצפית אתם זהב	
שמות	שמות כה	יד	והבאת את הבדים בטבעת על צלעת הארן לשאת את הארן בהם	
שמות	שמות כה	טו	בטבעת הארן יהיו הבדים לא יסרו ממנו	
שמות	שמות כה	טז	ונתת אל הארן את העדת אשר אתן אליך	
שמות	שמות כה	יז	ועשית כפרת זהב טהור אמתים וחצי ארכה ואמה וחצי רחבה	
שמות	שמות כה	יח	ועשית שנים כרבים זהב מקשה תעשה אתם משני קצות הכפרת	
שמות	שמות כה	יט	ועשה כרוב אחד מקצה מזה וכרוב אחד מקצה מזה מן הכפרת תעשו את הכרבים על שני קצותיו	
שמות	שמות כה	כ	והיו הכרבים פרשי כנפים למעלה סככים בכנפיהם על הכפרת ופניהם איש אל אחיו אל הכפרת יהיו פני הכרבים	
שמות	שמות כה	כא	ונתת את הכפרת על הארן מלמעלה ואל הארן תתן את העדת אשר אתן אליך	
שמות	שמות כה	כב	ונועדתי לך שם ודברתי אתך מעל הכפרת מבין שני הכרבים אשר על ארון העדת את כל אשר אצוה אותך אל בני ישראל	
שמות	שמות כה	כג	ועשית שלחן עצי שטים אמתים ארכו ואמה רחבו ואמה וחצי קמתו	
שמות	שמות כה	כד	וצפית אתו זהב טהור ועשית לו זר זהב סביב	
שמות	שמות כה	כה	ועשית לו מסגרת טפח סביב ועשית זר זהב למסגרתו סביב	
שמות	שמות כה	כו	ועשית לו ארבע טבעת זהב ונתת את הטבעת על ארבע הפאת אשר לארבע רגליו	
שמות	שמות כה	כז	לעמת המסגרת תהיין הטבעת לבתים לבדים לשאת את השלחן	
שמות	שמות כה	כח	ועשית את הבדים עצי שטים וצפית אתם זהב ונשא בם את השלחן	
שמות	שמות כה	כט	ועשית קערתיו וכפתיו וקשותיו ומנקיתיו אשר יסך בהן זהב טהור תעשה אתם	
שמות	שמות כה	ל	ונתת על השלחן לחם פנים לפני תמיד	
שמות	שמות כה	לא	ועשית מנרת זהב טהור מקשה תיעשה המנורה ירכה וקנה גביעיה כפתריה ופרחיה ממנה יהיו	
שמות	שמות כה	לב	וששה קנים יצאים מצדיה שלשה קני מנרה מצדה האחד ושלשה קני מנרה מצדה השני	
שמות	שמות כה	לג	שלשה גבעים משקדים בקנה האחד כפתר ופרח ושלשה גבעים משקדים בקנה האחד כפתר ופרח כן לששת הקנים היצאים מן המנרה	
שמות	שמות כה	לד	ובמנרה ארבעה גבעים משקדים כפתריה ופרחיה	
שמות	שמות כה	לה	וכפתר תחת שני הקנים ממנה וכפתר תחת שני הקנים ממנה וכפתר תחת שני הקנים ממנה לששת הקנים היצאים מן המנרה	
שמות	שמות כה	לו	כפתריהם וקנתם ממנה יהיו כלה מקשה אחת זהב טהור	
שמות	שמות כה	לז	ועשית את נרתיה שבעה והעלה את נרתיה והאיר על עבר פניה	
שמות	שמות כה	לח	ומלקחיה ומחתתיה זהב טהור	
שמות	שמות כה	לט	ככר זהב טהור יעשה אתה את כל הכלים האלה	
שמות	שמות כה	מ	וראה ועשה בתבניתם אשר אתה מראה בהר	
שמות	שמות כו	א	ואת המשכן תעשה עשר יריעת שש משזר ותכלת וארגמן ותלעת שני כרבים מעשה חשב תעשה אתם	
שמות	שמות כו	ב	ארך היריעה האחת שמנה ועשרים באמה ורחב ארבע באמה היריעה האחת מדה אחת לכל היריעת	
שמות	שמות כו	ג	חמש היריעת תהיין חברת אשה אל אחתה וחמש יריעת חברת אשה אל אחתה	
שמות	שמות כו	ד	ועשית ללאת תכלת על שפת היריעה האחת מקצה בחברת וכן תעשה בשפת היריעה הקיצונה במחברת השנית	
שמות	שמות כו	ה	חמשים ללאת תעשה ביריעה האחת וחמשים ללאת תעשה בקצה היריעה אשר במחברת השנית מקבילת הללאת אשה אל אחתה	
שמות	שמות כו	ו	ועשית חמשים קרסי זהב וחברת את היריעת אשה אל אחתה בקרסים והיה המשכן אחד	
שמות	שמות כו	ז	ועשית יריעת עזים לאהל על המשכן עשתי עשרה יריעת תעשה אתם	
שמות	שמות כו	ח	ארך היריעה האחת שלשים באמה ורחב ארבע באמה היריעה האחת מדה אחת לעשתי עשרה יריעת	
שמות	שמות כו	ט	וחברת את חמש היריעת לבד ואת שש היריעת לבד וכפלת את היריעה הששית אל מול פני האהל	
שמות	שמות כו	י	ועשית חמשים ללאת על שפת היריעה האחת הקיצנה בחברת וחמשים ללאת על שפת היריעה החברת השנית	
שמות	שמות כו	יא	ועשית קרסי נחשת חמשים והבאת את הקרסים בללאת וחברת את האהל והיה אחד	
שמות	שמות כו	יב	וסרח העדף ביריעת האהל חצי היריעה העדפת תסרח על אחרי המשכן	
שמות	שמות כו	יג	והאמה מזה והאמה מזה בעדף בארך יריעת האהל יהיה סרוח על צדי המשכן מזה ומזה לכסתו	
שמות	שמות כו	יד	ועשית מכסה לאהל ערת אילם מאדמים ומכסה ערת תחשים מלמעלה	
שמות	שמות כו	טו	ועשית את הקרשים למשכן עצי שטים עמדים	
שמות	שמות כו	טז	עשר אמות ארך הקרש ואמה וחצי האמה רחב הקרש האחד	
שמות	שמות כו	יז	שתי ידות לקרש האחד משלבת אשה אל אחתה כן תעשה לכל קרשי המשכן	
שמות	שמות כו	יח	ועשית את הקרשים למשכן עשרים קרש לפאת נגבה תימנה	
שמות	שמות כו	יט	וארבעים אדני כסף תעשה תחת עשרים הקרש שני אדנים תחת הקרש האחד לשתי ידתיו ושני אדנים תחת הקרש האחד לשתי ידתיו	
שמות	שמות כו	כ	ולצלע המשכן השנית לפאת צפון עשרים קרש	
שמות	שמות כו	כא	וארבעים אדניהם כסף שני אדנים תחת הקרש האחד ושני אדנים תחת הקרש האחד	
שמות	שמות כו	כב	ולירכתי המשכן ימה תעשה ששה קרשים	
שמות	שמות כו	כג	ושני קרשים תעשה למקצעת המשכן בירכתים	
שמות	שמות כו	כד	ויהיו תאמם מלמטה ויחדו יהיו תמים על ראשו אל הטבעת האחת כן יהיה לשניהם לשני המקצעת יהיו	
שמות	שמות כו	כה	והיו שמנה קרשים ואדניהם כסף ששה עשר אדנים שני אדנים תחת הקרש האחד ושני אדנים תחת הקרש האחד	
שמות	שמות כו	כו	ועשית בריחם עצי שטים חמשה לקרשי צלע המשכן האחד	
שמות	שמות כו	כז	וחמשה בריחם לקרשי צלע המשכן השנית וחמשה בריחם לקרשי צלע המשכן לירכתים ימה	
שמות	שמות כו	כח	והבריח התיכן בתוך הקרשים מברח מן הקצה אל הקצה	
שמות	שמות כו	כט	ואת הקרשים תצפה זהב ואת טבעתיהם תעשה זהב בתים לבריחם וצפית את הבריחם זהב	
שמות	שמות כו	ל	והקמת את המשכן כמשפטו אשר הראית בהר	
שמות	שמות כו	לא	ועשית פרכת תכלת וארגמן ותולעת שני ושש משזר מעשה חשב יעשה אתה כרבים	
שמות	שמות כו	לב	ונתתה אתה על ארבעה עמודי שטים מצפים זהב וויהם זהב על ארבעה אדני כסף	
שמות	שמות כו	לג	ונתתה את הפרכת תחת הקרסים והבאת שמה מבית לפרכת את ארון העדות והבדילה הפרכת לכם בין הקדש ובין קדש הקדשים	
שמות	שמות כו	לד	ונתת את הכפרת על ארון העדת בקדש הקדשים	
שמות	שמות כו	לה	ושמת את השלחן מחוץ לפרכת ואת המנרה נכח השלחן על צלע המשכן תימנה והשלחן תתן על צלע צפון	
שמות	שמות כו	לו	ועשית מסך לפתח האהל תכלת וארגמן ותולעת שני ושש משזר מעשה רקם	
שמות	שמות כו	לז	ועשית למסך חמשה עמודי שטים וצפית אתם זהב וויהם זהב ויצקת להם חמשה אדני נחשת	
שמות	שמות כז	א	ועשית את המזבח עצי שטים חמש אמות ארך וחמש אמות רחב רבוע יהיה המזבח ושלש אמות קמתו	
שמות	שמות כז	ב	ועשית קרנתיו על ארבע פנתיו ממנו תהיין קרנתיו וצפית אתו נחשת	
שמות	שמות כז	ג	ועשית סירתיו לדשנו ויעיו ומזרקתיו ומזלגתיו ומחתתיו לכל כליו תעשה נחשת	
שמות	שמות כז	ד	ועשית לו מכבר מעשה רשת נחשת ועשית על הרשת ארבע טבעת נחשת על ארבע קצותיו	
שמות	שמות כז	ה	ונתתה אתה תחת כרכב המזבח מלמטה והיתה הרשת עד חצי המזבח	
שמות	שמות כז	ו	ועשית בדים למזבח בדי עצי שטים וצפית אתם נחשת	
שמות	שמות כז	ז	והובא את בדיו בטבעת והיו הבדים על שתי צלעת המזבח בשאת אתו	
שמות	שמות כז	ח	נבוב לחת תעשה אתו כאשר הראה אתך בהר כן יעשו	
שמות	שמות כז	ט	ועשית את חצר המשכן לפאת נגב תימנה קלעים לחצר שש משזר מאה באמה ארך לפאה האחת	
שמות	שמות כז	י	ועמדיו עשרים ואדניהם עשרים נחשת ווי העמדים וחשקיהם כסף	
שמות	שמות כז	יא	וכן לפאת צפון בארך קלעים מאה ארך ועמדו עשרים ואדניהם עשרים נחשת ווי העמדים וחשקיהם כסף	
שמות	שמות כז	יב	ורחב החצר לפאת ים קלעים חמשים אמה עמדיהם עשרה ואדניהם עשרה	
שמות	שמות כז	יג	ורחב החצר לפאת קדמה מזרחה חמשים אמה	
שמות	שמות כז	יד	וחמש עשרה אמה קלעים לכתף עמדיהם שלשה ואדניהם שלשה	
שמות	שמות כז	טו	ולכתף השנית חמש עשרה קלעים עמדיהם שלשה ואדניהם שלשה	
שמות	שמות כז	טז	ולשער החצר מסך עשרים אמה תכלת וארגמן ותולעת שני ושש משזר מעשה רקם עמדיהם ארבעה ואדניהם ארבעה	
שמות	שמות כז	יז	כל עמודי החצר סביב מחשקים כסף וויהם כסף ואדניהם נחשת	
שמות	שמות כז	יח	ארך החצר מאה באמה ורחב חמשים בחמשים וקמה חמש אמות שש משזר ואדניהם נחשת	
שמות	שמות כז	יט	לכל כלי המשכן בכל עבדתו וכל יתדתיו וכל יתדת החצר נחשת	
שמות	שמות כז	כ	ואתה תצוה את בני ישראל ויקחו אליך שמן זית זך כתית למאור להעלת נר תמיד	
שמות	שמות כז	כא	באהל מועד מחוץ לפרכת אשר על העדת יערך אתו אהרן ובניו מערב עד בקר לפני יהוה חקת עולם לדרתם מאת בני ישראל	
שמות	שמות כח	א	ואתה הקרב אליך את אהרן אחיך ואת בניו אתו מתוך בני ישראל לכהנו לי אהרן נדב ואביהוא אלעזר ואיתמר בני אהרן	
שמות	שמות כח	ב	ועשית בגדי קדש לאהרן אחיך לכבוד ולתפארת	
שמות	שמות כח	ג	ואתה תדבר אל כל חכמי לב אשר מלאתיו רוח חכמה ועשו את בגדי אהרן לקדשו לכהנו לי	
שמות	שמות כח	ד	ואלה הבגדים אשר יעשו חשן ואפוד ומעיל וכתנת תשבץ מצנפת ואבנט ועשו בגדי קדש לאהרן אחיך ולבניו לכהנו לי	
שמות	שמות כח	ה	והם יקחו את הזהב ואת התכלת ואת הארגמן ואת תולעת השני ואת השש	
שמות	שמות כח	ו	ועשו את האפד זהב תכלת וארגמן תולעת שני ושש משזר מעשה חשב	
שמות	שמות כח	ז	שתי כתפת חברת יהיה לו אל שני קצותיו וחבר	
שמות	שמות כח	ח	וחשב אפדתו אשר עליו כמעשהו ממנו יהיה זהב תכלת וארגמן ותולעת שני ושש משזר	
שמות	שמות כח	ט	ולקחת את שתי אבני שהם ופתחת עליהם שמות בני ישראל	
שמות	שמות כח	י	ששה משמתם על האבן האחת ואת שמות הששה הנותרים על האבן השנית כתולדתם	
שמות	שמות כח	יא	מעשה חרש אבן פתוחי חתם תפתח את שתי האבנים על שמת בני ישראל מסבת משבצות זהב תעשה אתם	
שמות	שמות כח	יב	ושמת את שתי האבנים על כתפת האפד אבני זכרן לבני ישראל ונשא אהרן את שמותם לפני יהוה על שתי כתפיו לזכרן	
שמות	שמות כח	יג	ועשית משבצת זהב	
שמות	שמות כח	יד	ושתי שרשרת זהב טהור מגבלת תעשה אתם מעשה עבת ונתתה את שרשרת העבתת על המשבצת	
שמות	שמות כח	טו	ועשית חשן משפט מעשה חשב כמעשה אפד תעשנו זהב תכלת וארגמן ותולעת שני ושש משזר תעשה אתו	
שמות	שמות כח	טז	רבוע יהיה כפול זרת ארכו וזרת רחבו	
שמות	שמות כח	יז	ומלאת בו מלאת אבן ארבעה טורים אבן טור אדם פטדה וברקת הטור האחד	
שמות	שמות כח	יח	והטור השני נפך ספיר ויהלם	
שמות	שמות כח	יט	והטור השלישי לשם שבו ואחלמה	
שמות	שמות כח	כ	והטור הרביעי תרשיש ושהם וישפה משבצים זהב יהיו במלואתם	
שמות	שמות כח	כא	והאבנים תהיין על שמת בני ישראל שתים עשרה על שמתם פתוחי חותם איש על שמו תהיין לשני עשר שבט	
שמות	שמות כח	כב	ועשית על החשן שרשת גבלת מעשה עבת זהב טהור	
שמות	שמות כח	כג	ועשית על החשן שתי טבעות זהב ונתת את שתי הטבעות על שני קצות החשן	
שמות	שמות כח	כד	ונתתה את שתי עבתת הזהב על שתי הטבעת אל קצות החשן	
שמות	שמות כח	כה	ואת שתי קצות שתי העבתת תתן על שתי המשבצות ונתתה על כתפות האפד אל מול פניו	
שמות	שמות כח	כו	ועשית שתי טבעות זהב ושמת אתם על שני קצות החשן על שפתו אשר אל עבר האפוד ביתה	
שמות	שמות כח	כז	ועשית שתי טבעות זהב ונתתה אתם על שתי כתפות האפוד מלמטה ממול פניו לעמת מחברתו ממעל לחשב האפוד	
שמות	שמות כח	כח	וירכסו את החשן מטבעתו אל טבעת האפוד בפתיל תכלת להיות על חשב האפוד ולא יזח החשן מעל האפוד	
שמות	שמות כח	כט	ונשא אהרן את שמות בני ישראל בחשן המשפט על לבו בבאו אל הקדש לזכרן לפני יהוה תמיד	
שמות	שמות כח	ל	ונתת אל חשן המשפט את האורים ואת התמים והיו על לב אהרן בבאו לפני יהוה ונשא אהרן את משפט בני ישראל על לבו לפני יהוה תמיד	
שמות	שמות כח	לא	ועשית את מעיל האפוד כליל תכלת	
שמות	שמות כח	לב	והיה פי ראשו בתוכו שפה יהיה לפיו סביב מעשה ארג כפי תחרא יהיה לו לא יקרע	
שמות	שמות כח	לג	ועשית על שוליו רמני תכלת וארגמן ותולעת שני על שוליו סביב ופעמני זהב בתוכם סביב	
שמות	שמות כח	לד	פעמן זהב ורמון פעמן זהב ורמון על שולי המעיל סביב	
שמות	שמות כח	לה	והיה על אהרן לשרת ונשמע קולו בבאו אל הקדש לפני יהוה ובצאתו ולא ימות	
שמות	שמות כח	לו	ועשית ציץ זהב טהור ופתחת עליו פתוחי חתם קדש ליהוה	
שמות	שמות כח	לז	ושמת אתו על פתיל תכלת והיה על המצנפת אל מול פני המצנפת יהיה	
שמות	שמות כח	לח	והיה על מצח אהרן ונשא אהרן את עון הקדשים אשר יקדישו בני ישראל לכל מתנת קדשיהם והיה על מצחו תמיד לרצון להם לפני יהוה	
שמות	שמות כח	לט	ושבצת הכתנת שש ועשית מצנפת שש ואבנט תעשה מעשה רקם	
שמות	שמות כח	מ	ולבני אהרן תעשה כתנת ועשית להם אבנטים ומגבעות תעשה להם לכבוד ולתפארת	
שמות	שמות כח	מא	והלבשת אתם את אהרן אחיך ואת בניו אתו ומשחת אתם ומלאת את ידם וקדשת אתם וכהנו לי	
שמות	שמות כח	מב	ועשה להם מכנסי בד לכסות בשר ערוה ממתנים ועד ירכים יהיו	
שמות	שמות כח	מג	והיו על אהרן ועל בניו בבאם אל אהל מועד או בגשתם אל המזבח לשרת בקדש ולא ישאו עון ומתו חקת עולם לו ולזרעו אחריו	
שמות	שמות כט	א	וזה הדבר אשר תעשה להם לקדש אתם לכהן לי לקח פר אחד בן בקר ואילם שנים תמימם	
שמות	שמות כט	ב	ולחם מצות וחלת מצת בלולת בשמן ורקיקי מצות משחים בשמן סלת חטים תעשה אתם	
שמות	שמות כט	ג	ונתת אותם על סל אחד והקרבת אתם בסל ואת הפר ואת שני האילם	
שמות	שמות כט	ד	ואת אהרן ואת בניו תקריב אל פתח אהל מועד ורחצת אתם במים	
שמות	שמות כט	ה	ולקחת את הבגדים והלבשת את אהרן את הכתנת ואת מעיל האפד ואת האפד ואת החשן ואפדת לו בחשב האפד	
שמות	שמות כט	ו	ושמת המצנפת על ראשו ונתת את נזר הקדש על המצנפת	
שמות	שמות כט	ז	ולקחת את שמן המשחה ויצקת על ראשו ומשחת אתו	
שמות	שמות כט	ח	ואת בניו תקריב והלבשתם כתנת	
שמות	שמות כט	ט	וחגרת אתם אבנט אהרן ובניו וחבשת להם מגבעת והיתה להם כהנה לחקת עולם ומלאת יד אהרן ויד בניו	
שמות	שמות כט	י	והקרבת את הפר לפני אהל מועד וסמך אהרן ובניו את ידיהם על ראש הפר	
שמות	שמות כט	יא	ושחטת את הפר לפני יהוה פתח אהל מועד	
שמות	שמות כט	יב	ולקחת מדם הפר ונתתה על קרנת המזבח באצבעך ואת כל הדם תשפך אל יסוד המזבח	
שמות	שמות כט	יג	ולקחת את כל החלב המכסה את הקרב ואת היתרת על הכבד ואת שתי הכלית ואת החלב אשר עליהן והקטרת המזבחה	
שמות	שמות כט	יד	ואת בשר הפר ואת ערו ואת פרשו תשרף באש מחוץ למחנה חטאת הוא	
שמות	שמות כט	טו	ואת האיל האחד תקח וסמכו אהרן ובניו את ידיהם על ראש האיל	
שמות	שמות כט	טז	ושחטת את האיל ולקחת את דמו וזרקת על המזבח סביב	
שמות	שמות כט	יז	ואת האיל תנתח לנתחיו ורחצת קרבו וכרעיו ונתת על נתחיו ועל ראשו	
שמות	שמות כט	יח	והקטרת את כל האיל המזבחה עלה הוא ליהוה ריח ניחוח אשה ליהוה הוא	
שמות	שמות כט	יט	ולקחת את האיל השני וסמך אהרן ובניו את ידיהם על ראש האיל	
שמות	שמות כט	כ	ושחטת את האיל ולקחת מדמו ונתתה על תנוך אזן אהרן ועל תנוך אזן בניו הימנית ועל בהן ידם הימנית ועל בהן רגלם הימנית וזרקת את הדם על המזבח סביב	
שמות	שמות כט	כא	ולקחת מן הדם אשר על המזבח ומשמן המשחה והזית על אהרן ועל בגדיו ועל בניו ועל בגדי בניו אתו וקדש הוא ובגדיו ובניו ובגדי בניו אתו	
שמות	שמות כט	כב	ולקחת מן האיל החלב והאליה ואת החלב המכסה את הקרב ואת יתרת הכבד ואת שתי הכלית ואת החלב אשר עליהן ואת שוק הימין כי איל מלאים הוא	
שמות	שמות כט	כג	וככר לחם אחת וחלת לחם שמן אחת ורקיק אחד מסל המצות אשר לפני יהוה	
שמות	שמות כט	כד	ושמת הכל על כפי אהרן ועל כפי בניו והנפת אתם תנופה לפני יהוה	
שמות	שמות כט	כה	ולקחת אתם מידם והקטרת המזבחה על העלה לריח ניחוח לפני יהוה אשה הוא ליהוה	
שמות	שמות כט	כו	ולקחת את החזה מאיל המלאים אשר לאהרן והנפת אתו תנופה לפני יהוה והיה לך למנה	
שמות	שמות כט	כז	וקדשת את חזה התנופה ואת שוק התרומה אשר הונף ואשר הורם מאיל המלאים מאשר לאהרן ומאשר לבניו	
שמות	שמות כט	כח	והיה לאהרן ולבניו לחק עולם מאת בני ישראל כי תרומה הוא ותרומה יהיה מאת בני ישראל מזבחי שלמיהם תרומתם ליהוה	
שמות	שמות כט	כט	ובגדי הקדש אשר לאהרן יהיו לבניו אחריו למשחה בהם ולמלא בם את ידם	
שמות	שמות כט	ל	שבעת ימים ילבשם הכהן תחתיו מבניו אשר יבא אל אהל מועד לשרת בקדש	
שמות	שמות כט	לא	ואת איל המלאים תקח ובשלת את בשרו במקם קדש	
שמות	שמות כט	לב	ואכל אהרן ובניו את בשר האיל ואת הלחם אשר בסל פתח אהל מועד	
שמות	שמות כט	לג	ואכלו אתם אשר כפר בהם למלא את ידם לקדש אתם וזר לא יאכל כי קדש הם	
שמות	שמות כט	לד	ואם יותר מבשר המלאים ומן הלחם עד הבקר ושרפת את הנותר באש לא יאכל כי קדש הוא	
שמות	שמות כט	לה	ועשית לאהרן ולבניו ככה ככל אשר צויתי אתכה שבעת ימים תמלא ידם	
שמות	שמות כט	לו	ופר חטאת תעשה ליום על הכפרים וחטאת על המזבח בכפרך עליו ומשחת אתו לקדשו	
שמות	שמות כט	לז	שבעת ימים תכפר על המזבח וקדשת אתו והיה המזבח קדש קדשים כל הנגע במזבח יקדש	
שמות	שמות כט	לח	וזה אשר תעשה על המזבח כבשים בני שנה שנים ליום תמיד	
שמות	שמות כט	לט	את הכבש האחד תעשה בבקר ואת הכבש השני תעשה בין הערבים	
שמות	שמות כט	מ	ועשרן סלת בלול בשמן כתית רבע ההין ונסך רביעת ההין יין לכבש האחד	
שמות	שמות כט	מא	ואת הכבש השני תעשה בין הערבים כמנחת הבקר וכנסכה תעשה לה לריח ניחח אשה ליהוה	
שמות	שמות כט	מב	עלת תמיד לדרתיכם פתח אהל מועד לפני יהוה אשר אועד לכם שמה לדבר אליך שם	
שמות	שמות כט	מג	ונעדתי שמה לבני ישראל ונקדש בכבדי	
שמות	שמות כט	מד	וקדשתי את אהל מועד ואת המזבח ואת אהרן ואת בניו אקדש לכהן לי	
שמות	שמות כט	מה	ושכנתי בתוך בני ישראל והייתי להם לאלהים	
שמות	שמות כט	מו	וידעו כי אני יהוה אלהיהם אשר הוצאתי אתם מארץ מצרים לשכני בתוכם אני יהוה אלהיהם	
שמות	שמות ל	א	ועשית מזבח מקטר קטרת עצי שטים תעשה אתו	
שמות	שמות ל	ב	אמה ארכו ואמה רחבו רבוע יהיה ואמתים קמתו ממנו קרנתיו	
שמות	שמות ל	ג	וצפית אתו זהב טהור את גגו ואת קירתיו סביב ואת קרנתיו ועשית לו זר זהב סביב	
שמות	שמות ל	ד	ושתי טבעת זהב תעשה לו מתחת לזרו על שתי צלעתיו תעשה על שני צדיו והיה לבתים לבדים לשאת אתו בהמה	
שמות	שמות ל	ה	ועשית את הבדים עצי שטים וצפית אתם זהב	
שמות	שמות ל	ו	ונתתה אתו לפני הפרכת אשר על ארן העדת לפני הכפרת אשר על העדת אשר אועד לך שמה	
שמות	שמות ל	ז	והקטיר עליו אהרן קטרת סמים בבקר בבקר בהיטיבו את הנרת יקטירנה	
שמות	שמות ל	ח	ובהעלת אהרן את הנרת בין הערבים יקטירנה קטרת תמיד לפני יהוה לדרתיכם	
שמות	שמות ל	ט	לא תעלו עליו קטרת זרה ועלה ומנחה ונסך לא תסכו עליו	
שמות	שמות ל	י	וכפר אהרן על קרנתיו אחת בשנה מדם חטאת הכפרים אחת בשנה יכפר עליו לדרתיכם קדש קדשים הוא ליהוה	
שמות	שמות ל	יא	וידבר יהוה אל משה לאמר	
שמות	שמות ל	יב	כי תשא את ראש בני ישראל לפקדיהם ונתנו איש כפר נפשו ליהוה בפקד אתם ולא יהיה בהם נגף בפקד אתם	
שמות	שמות ל	יג	זה יתנו כל העבר על הפקדים מחצית השקל בשקל הקדש עשרים גרה השקל מחצית השקל תרומה ליהוה	
שמות	שמות ל	יד	כל העבר על הפקדים מבן עשרים שנה ומעלה יתן תרומת יהוה	
שמות	שמות ל	טו	העשיר לא ירבה והדל לא ימעיט ממחצית השקל לתת את תרומת יהוה לכפר על נפשתיכם	
שמות	שמות ל	טז	ולקחת את כסף הכפרים מאת בני ישראל ונתת אתו על עבדת אהל מועד והיה לבני ישראל לזכרון לפני יהוה לכפר על נפשתיכם	
שמות	שמות ל	יז	וידבר יהוה אל משה לאמר	
שמות	שמות ל	יח	ועשית כיור נחשת וכנו נחשת לרחצה ונתת אתו בין אהל מועד ובין המזבח ונתת שמה מים	
שמות	שמות ל	יט	ורחצו אהרן ובניו ממנו את ידיהם ואת רגליהם	
שמות	שמות ל	כ	בבאם אל אהל מועד ירחצו מים ולא ימתו או בגשתם אל המזבח לשרת להקטיר אשה ליהוה	
שמות	שמות ל	כא	ורחצו ידיהם ורגליהם ולא ימתו והיתה להם חק עולם לו ולזרעו לדרתם	
שמות	שמות ל	כב	וידבר יהוה אל משה לאמר	
שמות	שמות ל	כג	ואתה קח לך בשמים ראש מר דרור חמש מאות וקנמן בשם מחציתו חמשים ומאתים וקנה בשם חמשים ומאתים	
שמות	שמות ל	כד	וקדה חמש מאות בשקל הקדש ושמן זית הין	
שמות	שמות ל	כה	ועשית אתו שמן משחת קדש רקח מרקחת מעשה רקח שמן משחת קדש יהיה	
שמות	שמות ל	כו	ומשחת בו את אהל מועד ואת ארון העדת	
שמות	שמות ל	כז	ואת השלחן ואת כל כליו ואת המנרה ואת כליה ואת מזבח הקטרת	
שמות	שמות ל	כח	ואת מזבח העלה ואת כל כליו ואת הכיר ואת כנו	
שמות	שמות ל	כט	וקדשת אתם והיו קדש קדשים כל הנגע בהם יקדש	
שמות	שמות ל	ל	ואת אהרן ואת בניו תמשח וקדשת אתם לכהן לי	
שמות	שמות ל	לא	ואל בני ישראל תדבר לאמר שמן משחת קדש יהיה זה לי לדרתיכם	
שמות	שמות ל	לב	על בשר אדם לא ייסך ובמתכנתו לא תעשו כמהו קדש הוא קדש יהיה לכם	
שמות	שמות ל	לג	איש אשר ירקח כמהו ואשר יתן ממנו על זר ונכרת מעמיו	
שמות	שמות ל	לד	ויאמר יהוה אל משה קח לך סמים נטף ושחלת וחלבנה סמים ולבנה זכה בד בבד יהיה	
שמות	שמות ל	לה	ועשית אתה קטרת רקח מעשה רוקח ממלח טהור קדש	
שמות	שמות ל	לו	ושחקת ממנה הדק ונתתה ממנה לפני העדת באהל מועד אשר אועד לך שמה קדש קדשים תהיה לכם	
שמות	שמות ל	לז	והקטרת אשר תעשה במתכנתה לא תעשו לכם קדש תהיה לך ליהוה	
שמות	שמות ל	לח	איש אשר יעשה כמוה להריח בה ונכרת מעמיו	
שמות	שמות לא	א	וידבר יהוה אל משה לאמר	
שמות	שמות לא	ב	ראה קראתי בשם בצלאל בן אורי בן חור למטה יהודה	
שמות	שמות לא	ג	ואמלא אתו רוח אלהים בחכמה ובתבונה ובדעת ובכל מלאכה	
שמות	שמות לא	ד	לחשב מחשבת לעשות בזהב ובכסף ובנחשת	
שמות	שמות לא	ה	ובחרשת אבן למלאת ובחרשת עץ לעשות בכל מלאכה	
שמות	שמות לא	ו	ואני הנה נתתי אתו את אהליאב בן אחיסמך למטה דן ובלב כל חכם לב נתתי חכמה ועשו את כל אשר צויתך	
שמות	שמות לא	ז	את אהל מועד ואת הארן לעדת ואת הכפרת אשר עליו ואת כל כלי האהל	
שמות	שמות לא	ח	ואת השלחן ואת כליו ואת המנרה הטהרה ואת כל כליה ואת מזבח הקטרת	
שמות	שמות לא	ט	ואת מזבח העלה ואת כל כליו ואת הכיור ואת כנו	
שמות	שמות לא	י	ואת בגדי השרד ואת בגדי הקדש לאהרן הכהן ואת בגדי בניו לכהן	
שמות	שמות לא	יא	ואת שמן המשחה ואת קטרת הסמים לקדש ככל אשר צויתך יעשו	
שמות	שמות לא	יב	ויאמר יהוה אל משה לאמר	
שמות	שמות לא	יג	ואתה דבר אל בני ישראל לאמר אך את שבתתי תשמרו כי אות הוא ביני וביניכם לדרתיכם לדעת כי אני יהוה מקדשכם	
שמות	שמות לא	יד	ושמרתם את השבת כי קדש הוא לכם מחלליה מות יומת כי כל העשה בה מלאכה ונכרתה הנפש ההוא מקרב עמיה	
שמות	שמות לא	טו	ששת ימים יעשה מלאכה וביום השביעי שבת שבתון קדש ליהוה כל העשה מלאכה ביום השבת מות יומת	
שמות	שמות לא	טז	ושמרו בני ישראל את השבת לעשות את השבת לדרתם ברית עולם	
שמות	שמות לא	יז	ביני ובין בני ישראל אות הוא לעלם כי ששת ימים עשה יהוה את השמים ואת הארץ וביום השביעי שבת וינפש	
שמות	שמות לא	יח	ויתן אל משה ככלתו לדבר אתו בהר סיני שני לחת העדת לחת אבן כתבים באצבע אלהים	
שמות	שמות לב	א	וירא העם כי בשש משה לרדת מן ההר ויקהל העם על אהרן ויאמרו אליו קום עשה לנו אלהים אשר ילכו לפנינו כי זה משה האיש אשר העלנו מארץ מצרים לא ידענו מה היה לו	
שמות	שמות לב	ב	ויאמר אלהם אהרן פרקו נזמי הזהב אשר באזני נשיכם בניכם ובנתיכם והביאו אלי	
שמות	שמות לב	ג	ויתפרקו כל העם את נזמי הזהב אשר באזניהם ויביאו אל אהרן	
שמות	שמות לב	ד	ויקח מידם ויצר אתו בחרט ויעשהו עגל מסכה ויאמרו אלה אלהיך ישראל אשר העלוך מארץ מצרים	
שמות	שמות לב	ה	וירא אהרן ויבן מזבח לפניו ויקרא אהרן ויאמר חג ליהוה מחר	
שמות	שמות לב	ו	וישכימו ממחרת ויעלו עלת ויגשו שלמים וישב העם לאכל ושתו ויקמו לצחק	
שמות	שמות לב	ז	וידבר יהוה אל משה לך רד כי שחת עמך אשר העלית מארץ מצרים	
שמות	שמות לב	ח	סרו מהר מן הדרך אשר צויתם עשו להם עגל מסכה וישתחוו לו ויזבחו לו ויאמרו אלה אלהיך ישראל אשר העלוך מארץ מצרים	
שמות	שמות לב	ט	ויאמר יהוה אל משה ראיתי את העם הזה והנה עם קשה ערף הוא	
שמות	שמות לב	י	ועתה הניחה לי ויחר אפי בהם ואכלם ואעשה אותך לגוי גדול	
שמות	שמות לב	יא	ויחל משה את פני יהוה אלהיו ויאמר למה יהוה יחרה אפך בעמך אשר הוצאת מארץ מצרים בכח גדול וביד חזקה	
שמות	שמות לב	יב	למה יאמרו מצרים לאמר ברעה הוציאם להרג אתם בהרים ולכלתם מעל פני האדמה שוב מחרון אפך והנחם על הרעה לעמך	
שמות	שמות לב	יג	זכר לאברהם ליצחק ולישראל עבדיך אשר נשבעת להם בך ותדבר אלהם ארבה את זרעכם ככוכבי השמים וכל הארץ הזאת אשר אמרתי אתן לזרעכם ונחלו לעלם	
שמות	שמות לב	יד	וינחם יהוה על הרעה אשר דבר לעשות לעמו	
שמות	שמות לב	טו	ויפן וירד משה מן ההר ושני לחת העדת בידו לחת כתבים משני עבריהם מזה ומזה הם כתבים	
שמות	שמות לב	טז	והלחת מעשה אלהים המה והמכתב מכתב אלהים הוא חרות על הלחת	
שמות	שמות לב	יז	וישמע יהושע את קול העם ברעה ויאמר אל משה קול מלחמה במחנה	
שמות	שמות לב	יח	ויאמר אין קול ענות גבורה ואין קול ענות חלושה קול ענות אנכי שמע	
שמות	שמות לב	יט	ויהי כאשר קרב אל המחנה וירא את העגל ומחלת ויחר אף משה וישלך מידו את הלחת וישבר אתם תחת ההר	
שמות	שמות לב	כ	ויקח את העגל אשר עשו וישרף באש ויטחן עד אשר דק ויזר על פני המים וישק את בני ישראל	
שמות	שמות לב	כא	ויאמר משה אל אהרן מה עשה לך העם הזה כי הבאת עליו חטאה גדלה	
שמות	שמות לב	כב	ויאמר אהרן אל יחר אף אדני אתה ידעת את העם כי ברע הוא	
שמות	שמות לב	כג	ויאמרו לי עשה לנו אלהים אשר ילכו לפנינו כי זה משה האיש אשר העלנו מארץ מצרים לא ידענו מה היה לו	
שמות	שמות לב	כד	ואמר להם למי זהב התפרקו ויתנו לי ואשלכהו באש ויצא העגל הזה	
שמות	שמות לב	כה	וירא משה את העם כי פרע הוא כי פרעה אהרן לשמצה בקמיהם	
שמות	שמות לב	כו	ויעמד משה בשער המחנה ויאמר מי ליהוה אלי ויאספו אליו כל בני לוי	
שמות	שמות לב	כז	ויאמר להם כה אמר יהוה אלהי ישראל שימו איש חרבו על ירכו עברו ושובו משער לשער במחנה והרגו איש את אחיו ואיש את רעהו ואיש את קרבו	
שמות	שמות לב	כח	ויעשו בני לוי כדבר משה ויפל מן העם ביום ההוא כשלשת אלפי איש	
שמות	שמות לב	כט	ויאמר משה מלאו ידכם היום ליהוה כי איש בבנו ובאחיו ולתת עליכם היום ברכה	
שמות	שמות לב	ל	ויהי ממחרת ויאמר משה אל העם אתם חטאתם חטאה גדלה ועתה אעלה אל יהוה אולי אכפרה בעד חטאתכם	
שמות	שמות לב	לא	וישב משה אל יהוה ויאמר אנא חטא העם הזה חטאה גדלה ויעשו להם אלהי זהב	
שמות	שמות לב	לב	ועתה אם תשא חטאתם ואם אין מחני נא מספרך אשר כתבת	
שמות	שמות לב	לג	ויאמר יהוה אל משה מי אשר חטא לי אמחנו מספרי	
שמות	שמות לב	לד	ועתה לך נחה את העם אל אשר דברתי לך הנה מלאכי ילך לפניך וביום פקדי ופקדתי עלהם חטאתם	
שמות	שמות לב	לה	ויגף יהוה את העם על אשר עשו את העגל אשר עשה אהרן	
שמות	שמות לג	א	וידבר יהוה אל משה לך עלה מזה אתה והעם אשר העלית מארץ מצרים אל הארץ אשר נשבעתי לאברהם ליצחק וליעקב לאמר לזרעך אתננה	
שמות	שמות לג	ב	ושלחתי לפניך מלאך וגרשתי את הכנעני האמרי והחתי והפרזי החוי והיבוסי	
שמות	שמות לג	ג	אל ארץ זבת חלב ודבש כי לא אעלה בקרבך כי עם קשה ערף אתה פן אכלך בדרך	
שמות	שמות לג	ד	וישמע העם את הדבר הרע הזה ויתאבלו ולא שתו איש עדיו עליו	
שמות	שמות לג	ה	ויאמר יהוה אל משה אמר אל בני ישראל אתם עם קשה ערף רגע אחד אעלה בקרבך וכליתיך ועתה הורד עדיך מעליך ואדעה מה אעשה לך	
שמות	שמות לג	ו	ויתנצלו בני ישראל את עדים מהר חורב	
שמות	שמות לג	ז	ומשה יקח את האהל ונטה לו מחוץ למחנה הרחק מן המחנה וקרא לו אהל מועד והיה כל מבקש יהוה יצא אל אהל מועד אשר מחוץ למחנה	
שמות	שמות לג	ח	והיה כצאת משה אל האהל יקומו כל העם ונצבו איש פתח אהלו והביטו אחרי משה עד באו האהלה	
שמות	שמות לג	ט	והיה כבא משה האהלה ירד עמוד הענן ועמד פתח האהל ודבר עם משה	
שמות	שמות לג	י	וראה כל העם את עמוד הענן עמד פתח האהל וקם כל העם והשתחוו איש פתח אהלו	
שמות	שמות לג	יא	ודבר יהוה אל משה פנים אל פנים כאשר ידבר איש אל רעהו ושב אל המחנה ומשרתו יהושע בן נון נער לא ימיש מתוך האהל	
שמות	שמות לג	יב	ויאמר משה אל יהוה ראה אתה אמר אלי העל את העם הזה ואתה לא הודעתני את אשר תשלח עמי ואתה אמרת ידעתיך בשם וגם מצאת חן בעיני	
שמות	שמות לג	יג	ועתה אם נא מצאתי חן בעיניך הודעני נא את דרכך ואדעך למען אמצא חן בעיניך וראה כי עמך הגוי הזה	
שמות	שמות לג	יד	ויאמר פני ילכו והנחתי לך	
שמות	שמות לג	טו	ויאמר אליו אם אין פניך הלכים אל תעלנו מזה	
שמות	שמות לג	טז	ובמה יודע אפוא כי מצאתי חן בעיניך אני ועמך הלוא בלכתך עמנו ונפלינו אני ועמך מכל העם אשר על פני האדמה	
שמות	שמות לג	יז	ויאמר יהוה אל משה גם את הדבר הזה אשר דברת אעשה כי מצאת חן בעיני ואדעך בשם	
שמות	שמות לג	יח	ויאמר הראני נא את כבדך	
שמות	שמות לג	יט	ויאמר אני אעביר כל טובי על פניך וקראתי בשם יהוה לפניך וחנתי את אשר אחן ורחמתי את אשר ארחם	
שמות	שמות לג	כ	ויאמר לא תוכל לראת את פני כי לא יראני האדם וחי	
שמות	שמות לג	כא	ויאמר יהוה הנה מקום אתי ונצבת על הצור	
שמות	שמות לג	כב	והיה בעבר כבדי ושמתיך בנקרת הצור ושכתי כפי עליך עד עברי	
שמות	שמות לג	כג	והסרתי את כפי וראית את אחרי ופני לא יראו	
שמות	שמות לד	א	ויאמר יהוה אל משה פסל לך שני לחת אבנים כראשנים וכתבתי על הלחת את הדברים אשר היו על הלחת הראשנים אשר שברת	
שמות	שמות לד	ב	והיה נכון לבקר ועלית בבקר אל הר סיני ונצבת לי שם על ראש ההר	
שמות	שמות לד	ג	ואיש לא יעלה עמך וגם איש אל ירא בכל ההר גם הצאן והבקר אל ירעו אל מול ההר ההוא	
שמות	שמות לד	ד	ויפסל שני לחת אבנים כראשנים וישכם משה בבקר ויעל אל הר סיני כאשר צוה יהוה אתו ויקח בידו שני לחת אבנים	
שמות	שמות לד	ה	וירד יהוה בענן ויתיצב עמו שם ויקרא בשם יהוה	
שמות	שמות לד	ו	ויעבר יהוה על פניו ויקרא יהוה יהוה אל רחום וחנון ארך אפים ורב חסד ואמת	
שמות	שמות לד	ז	נצר חסד לאלפים נשא עון ופשע וחטאה ונקה לא ינקה פקד עון אבות על בנים ועל בני בנים על שלשים ועל רבעים	
שמות	שמות לד	ח	וימהר משה ויקד ארצה וישתחו	
שמות	שמות לד	ט	ויאמר אם נא מצאתי חן בעיניך אדני ילך נא אדני בקרבנו כי עם קשה ערף הוא וסלחת לעוננו ולחטאתנו ונחלתנו	
שמות	שמות לד	י	ויאמר הנה אנכי כרת ברית נגד כל עמך אעשה נפלאת אשר לא נבראו בכל הארץ ובכל הגוים וראה כל העם אשר אתה בקרבו את מעשה יהוה כי נורא הוא אשר אני עשה עמך	
שמות	שמות לד	יא	שמר לך את אשר אנכי מצוך היום הנני גרש מפניך את האמרי והכנעני והחתי והפרזי והחוי והיבוסי	
שמות	שמות לד	יב	השמר לך פן תכרת ברית ליושב הארץ אשר אתה בא עליה פן יהיה למוקש בקרבך	
שמות	שמות לד	יג	כי את מזבחתם תתצון ואת מצבתם תשברון ואת אשריו תכרתון	
שמות	שמות לד	יד	כי לא תשתחוה לאל אחר כי יהוה קנא שמו אל קנא הוא	
שמות	שמות לד	טו	פן תכרת ברית ליושב הארץ וזנו אחרי אלהיהם וזבחו לאלהיהם וקרא לך ואכלת מזבחו	
שמות	שמות לד	טז	ולקחת מבנתיו לבניך וזנו בנתיו אחרי אלהיהן והזנו את בניך אחרי אלהיהן	
שמות	שמות לד	יז	אלהי מסכה לא תעשה לך	
שמות	שמות לד	יח	את חג המצות תשמר שבעת ימים תאכל מצות אשר צויתך למועד חדש האביב כי בחדש האביב יצאת ממצרים	
שמות	שמות לד	יט	כל פטר רחם לי וכל מקנך תזכר פטר שור ושה	
שמות	שמות לד	כ	ופטר חמור תפדה בשה ואם לא תפדה וערפתו כל בכור בניך תפדה ולא יראו פני ריקם	
שמות	שמות לד	כא	ששת ימים תעבד וביום השביעי תשבת בחריש ובקציר תשבת	
שמות	שמות לד	כב	וחג שבעת תעשה לך בכורי קציר חטים וחג האסיף תקופת השנה	
שמות	שמות לד	כג	שלש פעמים בשנה יראה כל זכורך את פני האדן יהוה אלהי ישראל	
שמות	שמות לד	כד	כי אוריש גוים מפניך והרחבתי את גבלך ולא יחמד איש את ארצך בעלתך לראות את פני יהוה אלהיך שלש פעמים בשנה	
שמות	שמות לד	כה	לא תשחט על חמץ דם זבחי ולא ילין לבקר זבח חג הפסח	
שמות	שמות לד	כו	ראשית בכורי אדמתך תביא בית יהוה אלהיך לא תבשל גדי בחלב אמו	
שמות	שמות לד	כז	ויאמר יהוה אל משה כתב לך את הדברים האלה כי על פי הדברים האלה כרתי אתך ברית ואת ישראל	
שמות	שמות לד	כח	ויהי שם עם יהוה ארבעים יום וארבעים לילה לחם לא אכל ומים לא שתה ויכתב על הלחת את דברי הברית עשרת הדברים	
שמות	שמות לד	כט	ויהי ברדת משה מהר סיני ושני לחת העדת ביד משה ברדתו מן ההר ומשה לא ידע כי קרן עור פניו בדברו אתו	
שמות	שמות לד	ל	וירא אהרן וכל בני ישראל את משה והנה קרן עור פניו וייראו מגשת אליו	
שמות	שמות לד	לא	ויקרא אלהם משה וישבו אליו אהרן וכל הנשאים בעדה וידבר משה אלהם	
שמות	שמות לד	לב	ואחרי כן נגשו כל בני ישראל ויצום את כל אשר דבר יהוה אתו בהר סיני	
שמות	שמות לד	לג	ויכל משה מדבר אתם ויתן על פניו מסוה	
שמות	שמות לד	לד	ובבא משה לפני יהוה לדבר אתו יסיר את המסוה עד צאתו ויצא ודבר אל בני ישראל את אשר יצוה	
שמות	שמות לד	לה	וראו בני ישראל את פני משה כי קרן עור פני משה והשיב משה את המסוה על פניו עד באו לדבר אתו	
שמות	שמות לה	א	ויקהל משה את כל עדת בני ישראל ויאמר אלהם אלה הדברים אשר צוה יהוה לעשת אתם	
שמות	שמות לה	ב	ששת ימים תעשה מלאכה וביום השביעי יהיה לכם קדש שבת שבתון ליהוה כל העשה בו מלאכה יומת	
שמות	שמות לה	ג	לא תבערו אש בכל משבתיכם ביום השבת	
שמות	שמות לה	ד	ויאמר משה אל כל עדת בני ישראל לאמר זה הדבר אשר צוה יהוה לאמר	
שמות	שמות לה	ה	קחו מאתכם תרומה ליהוה כל נדיב לבו יביאה את תרומת יהוה זהב וכסף ונחשת	
שמות	שמות לה	ו	ותכלת וארגמן ותולעת שני ושש ועזים	
שמות	שמות לה	ז	וערת אילם מאדמים וערת תחשים ועצי שטים	
שמות	שמות לה	ח	ושמן למאור ובשמים לשמן המשחה ולקטרת הסמים	
שמות	שמות לה	ט	ואבני שהם ואבני מלאים לאפוד ולחשן	
שמות	שמות לה	י	וכל חכם לב בכם יבאו ויעשו את כל אשר צוה יהוה	
שמות	שמות לה	יא	את המשכן את אהלו ואת מכסהו את קרסיו ואת קרשיו את בריחו את עמדיו ואת אדניו	
שמות	שמות לה	יב	את הארן ואת בדיו את הכפרת ואת פרכת המסך	
שמות	שמות לה	יג	את השלחן ואת בדיו ואת כל כליו ואת לחם הפנים	
שמות	שמות לה	יד	ואת מנרת המאור ואת כליה ואת נרתיה ואת שמן המאור	
שמות	שמות לה	טו	ואת מזבח הקטרת ואת בדיו ואת שמן המשחה ואת קטרת הסמים ואת מסך הפתח לפתח המשכן	
שמות	שמות לה	טז	את מזבח העלה ואת מכבר הנחשת אשר לו את בדיו ואת כל כליו את הכיר ואת כנו	
שמות	שמות לה	יז	את קלעי החצר את עמדיו ואת אדניה ואת מסך שער החצר	
שמות	שמות לה	יח	את יתדת המשכן ואת יתדת החצר ואת מיתריהם	
שמות	שמות לה	יט	את בגדי השרד לשרת בקדש את בגדי הקדש לאהרן הכהן ואת בגדי בניו לכהן	
שמות	שמות לה	כ	ויצאו כל עדת בני ישראל מלפני משה	
שמות	שמות לה	כא	ויבאו כל איש אשר נשאו לבו וכל אשר נדבה רוחו אתו הביאו את תרומת יהוה למלאכת אהל מועד ולכל עבדתו ולבגדי הקדש	
שמות	שמות לה	כב	ויבאו האנשים על הנשים כל נדיב לב הביאו חח ונזם וטבעת וכומז כל כלי זהב וכל איש אשר הניף תנופת זהב ליהוה	
שמות	שמות לה	כג	וכל איש אשר נמצא אתו תכלת וארגמן ותולעת שני ושש ועזים וערת אילם מאדמים וערת תחשים הביאו	
שמות	שמות לה	כד	כל מרים תרומת כסף ונחשת הביאו את תרומת יהוה וכל אשר נמצא אתו עצי שטים לכל מלאכת העבדה הביאו	
שמות	שמות לה	כה	וכל אשה חכמת לב בידיה טוו ויביאו מטוה את התכלת ואת הארגמן את תולעת השני ואת השש	
שמות	שמות לה	כו	וכל הנשים אשר נשא לבן אתנה בחכמה טוו את העזים	
שמות	שמות לה	כז	והנשאם הביאו את אבני השהם ואת אבני המלאים לאפוד ולחשן	
שמות	שמות לה	כח	ואת הבשם ואת השמן למאור ולשמן המשחה ולקטרת הסמים	
שמות	שמות לה	כט	כל איש ואשה אשר נדב לבם אתם להביא לכל המלאכה אשר צוה יהוה לעשות ביד משה הביאו בני ישראל נדבה ליהוה	
שמות	שמות לה	ל	ויאמר משה אל בני ישראל ראו קרא יהוה בשם בצלאל בן אורי בן חור למטה יהודה	
שמות	שמות לה	לא	וימלא אתו רוח אלהים בחכמה בתבונה ובדעת ובכל מלאכה	
שמות	שמות לה	לב	ולחשב מחשבת לעשת בזהב ובכסף ובנחשת	
שמות	שמות לה	לג	ובחרשת אבן למלאת ובחרשת עץ לעשות בכל מלאכת מחשבת	
שמות	שמות לה	לד	ולהורת נתן בלבו הוא ואהליאב בן אחיסמך למטה דן	
שמות	שמות לה	לה	מלא אתם חכמת לב לעשות כל מלאכת חרש וחשב ורקם בתכלת ובארגמן בתולעת השני ובשש וארג עשי כל מלאכה וחשבי מחשבת	
שמות	שמות לו	א	ועשה בצלאל ואהליאב וכל איש חכם לב אשר נתן יהוה חכמה ותבונה בהמה לדעת לעשת את כל מלאכת עבדת הקדש לכל אשר צוה יהוה	
שמות	שמות לו	ב	ויקרא משה אל בצלאל ואל אהליאב ואל כל איש חכם לב אשר נתן יהוה חכמה בלבו כל אשר נשאו לבו לקרבה אל המלאכה לעשת אתה	
שמות	שמות לו	ג	ויקחו מלפני משה את כל התרומה אשר הביאו בני ישראל למלאכת עבדת הקדש לעשת אתה והם הביאו אליו עוד נדבה בבקר בבקר	
שמות	שמות לו	ד	ויבאו כל החכמים העשים את כל מלאכת הקדש איש איש ממלאכתו אשר המה עשים	
שמות	שמות לו	ה	ויאמרו אל משה לאמר מרבים העם להביא מדי העבדה למלאכה אשר צוה יהוה לעשת אתה	
שמות	שמות לו	ו	ויצו משה ויעבירו קול במחנה לאמר איש ואשה אל יעשו עוד מלאכה לתרומת הקדש ויכלא העם מהביא	
שמות	שמות לו	ז	והמלאכה היתה דים לכל המלאכה לעשות אתה והותר	
שמות	שמות לו	ח	ויעשו כל חכם לב בעשי המלאכה את המשכן עשר יריעת שש משזר ותכלת וארגמן ותולעת שני כרבים מעשה חשב עשה אתם	
שמות	שמות לו	ט	ארך היריעה האחת שמנה ועשרים באמה ורחב ארבע באמה היריעה האחת מדה אחת לכל היריעת	
שמות	שמות לו	י	ויחבר את חמש היריעת אחת אל אחת וחמש יריעת חבר אחת אל אחת	
שמות	שמות לו	יא	ויעש ללאת תכלת על שפת היריעה האחת מקצה במחברת כן עשה בשפת היריעה הקיצונה במחברת השנית	
שמות	שמות לו	יב	חמשים ללאת עשה ביריעה האחת וחמשים ללאת עשה בקצה היריעה אשר במחברת השנית מקבילת הללאת אחת אל אחת	
שמות	שמות לו	יג	ויעש חמשים קרסי זהב ויחבר את היריעת אחת אל אחת בקרסים ויהי המשכן אחד	
שמות	שמות לו	יד	ויעש יריעת עזים לאהל על המשכן עשתי עשרה יריעת עשה אתם	
שמות	שמות לו	טו	ארך היריעה האחת שלשים באמה וארבע אמות רחב היריעה האחת מדה אחת לעשתי עשרה יריעת	
שמות	שמות לו	טז	ויחבר את חמש היריעת לבד ואת שש היריעת לבד	
שמות	שמות לו	יז	ויעש ללאת חמשים על שפת היריעה הקיצנה במחברת וחמשים ללאת עשה על שפת היריעה החברת השנית	
שמות	שמות לו	יח	ויעש קרסי נחשת חמשים לחבר את האהל להית אחד	
שמות	שמות לו	יט	ויעש מכסה לאהל ערת אילם מאדמים ומכסה ערת תחשים מלמעלה	
שמות	שמות לו	כ	ויעש את הקרשים למשכן עצי שטים עמדים	
שמות	שמות לו	כא	עשר אמת ארך הקרש ואמה וחצי האמה רחב הקרש האחד	
שמות	שמות לו	כב	שתי ידת לקרש האחד משלבת אחת אל אחת כן עשה לכל קרשי המשכן	
שמות	שמות לו	כג	ויעש את הקרשים למשכן עשרים קרשים לפאת נגב תימנה	
שמות	שמות לו	כד	וארבעים אדני כסף עשה תחת עשרים הקרשים שני אדנים תחת הקרש האחד לשתי ידתיו ושני אדנים תחת הקרש האחד לשתי ידתיו	
שמות	שמות לו	כה	ולצלע המשכן השנית לפאת צפון עשה עשרים קרשים	
שמות	שמות לו	כו	וארבעים אדניהם כסף שני אדנים תחת הקרש האחד ושני אדנים תחת הקרש האחד	
שמות	שמות לו	כז	ולירכתי המשכן ימה עשה ששה קרשים	
שמות	שמות לו	כח	ושני קרשים עשה למקצעת המשכן בירכתים	
שמות	שמות לו	כט	והיו תואמם מלמטה ויחדו יהיו תמים אל ראשו אל הטבעת האחת כן עשה לשניהם לשני המקצעת	
שמות	שמות לו	ל	והיו שמנה קרשים ואדניהם כסף ששה עשר אדנים שני אדנים שני אדנים תחת הקרש האחד	
שמות	שמות לו	לא	ויעש בריחי עצי שטים חמשה לקרשי צלע המשכן האחת	
שמות	שמות לו	לב	וחמשה בריחם לקרשי צלע המשכן השנית וחמשה בריחם לקרשי המשכן לירכתים ימה	
שמות	שמות לו	לג	ויעש את הבריח התיכן לברח בתוך הקרשים מן הקצה אל הקצה	
שמות	שמות לו	לד	ואת הקרשים צפה זהב ואת טבעתם עשה זהב בתים לבריחם ויצף את הבריחם זהב	
שמות	שמות לו	לה	ויעש את הפרכת תכלת וארגמן ותולעת שני ושש משזר מעשה חשב עשה אתה כרבים	
שמות	שמות לו	לו	ויעש לה ארבעה עמודי שטים ויצפם זהב וויהם זהב ויצק להם ארבעה אדני כסף	
שמות	שמות לו	לז	ויעש מסך לפתח האהל תכלת וארגמן ותולעת שני ושש משזר מעשה רקם	
שמות	שמות לו	לח	ואת עמודיו חמשה ואת וויהם וצפה ראשיהם וחשקיהם זהב ואדניהם חמשה נחשת	
שמות	שמות לז	א	ויעש בצלאל את הארן עצי שטים אמתים וחצי ארכו ואמה וחצי רחבו ואמה וחצי קמתו	
שמות	שמות לז	ב	ויצפהו זהב טהור מבית ומחוץ ויעש לו זר זהב סביב	
שמות	שמות לז	ג	ויצק לו ארבע טבעת זהב על ארבע פעמתיו ושתי טבעת על צלעו האחת ושתי טבעת על צלעו השנית	
שמות	שמות לז	ד	ויעש בדי עצי שטים ויצף אתם זהב	
שמות	שמות לז	ה	ויבא את הבדים בטבעת על צלעת הארן לשאת את הארן	
שמות	שמות לז	ו	ויעש כפרת זהב טהור אמתים וחצי ארכה ואמה וחצי רחבה	
שמות	שמות לז	ז	ויעש שני כרבים זהב מקשה עשה אתם משני קצות הכפרת	
שמות	שמות לז	ח	כרוב אחד מקצה מזה וכרוב אחד מקצה מזה מן הכפרת עשה את הכרבים משני קצוותו	
שמות	שמות לז	ט	ויהיו הכרבים פרשי כנפים למעלה סככים בכנפיהם על הכפרת ופניהם איש אל אחיו אל הכפרת היו פני הכרבים	
שמות	שמות לז	י	ויעש את השלחן עצי שטים אמתים ארכו ואמה רחבו ואמה וחצי קמתו	
שמות	שמות לז	יא	ויצף אתו זהב טהור ויעש לו זר זהב סביב	
שמות	שמות לז	יב	ויעש לו מסגרת טפח סביב ויעש זר זהב למסגרתו סביב	
שמות	שמות לז	יג	ויצק לו ארבע טבעת זהב ויתן את הטבעת על ארבע הפאת אשר לארבע רגליו	
שמות	שמות לז	יד	לעמת המסגרת היו הטבעת בתים לבדים לשאת את השלחן	
שמות	שמות לז	טו	ויעש את הבדים עצי שטים ויצף אתם זהב לשאת את השלחן	
שמות	שמות לז	טז	ויעש את הכלים אשר על השלחן את קערתיו ואת כפתיו ואת מנקיתיו ואת הקשות אשר יסך בהן זהב טהור	
שמות	שמות לז	יז	ויעש את המנרה זהב טהור מקשה עשה את המנרה ירכה וקנה גביעיה כפתריה ופרחיה ממנה היו	
שמות	שמות לז	יח	וששה קנים יצאים מצדיה שלשה קני מנרה מצדה האחד ושלשה קני מנרה מצדה השני	
שמות	שמות לז	יט	שלשה גבעים משקדים בקנה האחד כפתר ופרח ושלשה גבעים משקדים בקנה אחד כפתר ופרח כן לששת הקנים היצאים מן המנרה	
שמות	שמות לז	כ	ובמנרה ארבעה גבעים משקדים כפתריה ופרחיה	
שמות	שמות לז	כא	וכפתר תחת שני הקנים ממנה וכפתר תחת שני הקנים ממנה וכפתר תחת שני הקנים ממנה לששת הקנים היצאים ממנה	
שמות	שמות לז	כב	כפתריהם וקנתם ממנה היו כלה מקשה אחת זהב טהור	
שמות	שמות לז	כג	ויעש את נרתיה שבעה ומלקחיה ומחתתיה זהב טהור	
שמות	שמות לז	כד	ככר זהב טהור עשה אתה ואת כל כליה	
שמות	שמות לז	כה	ויעש את מזבח הקטרת עצי שטים אמה ארכו ואמה רחבו רבוע ואמתים קמתו ממנו היו קרנתיו	
שמות	שמות לז	כו	ויצף אתו זהב טהור את גגו ואת קירתיו סביב ואת קרנתיו ויעש לו זר זהב סביב	
שמות	שמות לז	כז	ושתי טבעת זהב עשה לו מתחת לזרו על שתי צלעתיו על שני צדיו לבתים לבדים לשאת אתו בהם	
שמות	שמות לז	כח	ויעש את הבדים עצי שטים ויצף אתם זהב	
שמות	שמות לז	כט	ויעש את שמן המשחה קדש ואת קטרת הסמים טהור מעשה רקח	
שמות	שמות לח	א	ויעש את מזבח העלה עצי שטים חמש אמות ארכו וחמש אמות רחבו רבוע ושלש אמות קמתו	
שמות	שמות לח	ב	ויעש קרנתיו על ארבע פנתיו ממנו היו קרנתיו ויצף אתו נחשת	
שמות	שמות לח	ג	ויעש את כל כלי המזבח את הסירת ואת היעים ואת המזרקת את המזלגת ואת המחתת כל כליו עשה נחשת	
שמות	שמות לח	ד	ויעש למזבח מכבר מעשה רשת נחשת תחת כרכבו מלמטה עד חציו	
שמות	שמות לח	ה	ויצק ארבע טבעת בארבע הקצות למכבר הנחשת בתים לבדים	
שמות	שמות לח	ו	ויעש את הבדים עצי שטים ויצף אתם נחשת	
שמות	שמות לח	ז	ויבא את הבדים בטבעת על צלעת המזבח לשאת אתו בהם נבוב לחת עשה אתו	
שמות	שמות לח	ח	ויעש את הכיור נחשת ואת כנו נחשת במראת הצבאת אשר צבאו פתח אהל מועד	
שמות	שמות לח	ט	ויעש את החצר לפאת נגב תימנה קלעי החצר שש משזר מאה באמה	
שמות	שמות לח	י	עמודיהם עשרים ואדניהם עשרים נחשת ווי העמודים וחשקיהם כסף	
שמות	שמות לח	יא	ולפאת צפון מאה באמה עמודיהם עשרים ואדניהם עשרים נחשת ווי העמודים וחשקיהם כסף	
שמות	שמות לח	יב	ולפאת ים קלעים חמשים באמה עמודיהם עשרה ואדניהם עשרה ווי העמדים וחשוקיהם כסף	
שמות	שמות לח	יג	ולפאת קדמה מזרחה חמשים אמה	
שמות	שמות לח	יד	קלעים חמש עשרה אמה אל הכתף עמודיהם שלשה ואדניהם שלשה	
שמות	שמות לח	טו	ולכתף השנית מזה ומזה לשער החצר קלעים חמש עשרה אמה עמדיהם שלשה ואדניהם שלשה	
שמות	שמות לח	טז	כל קלעי החצר סביב שש משזר	
שמות	שמות לח	יז	והאדנים לעמדים נחשת ווי העמודים וחשוקיהם כסף וצפוי ראשיהם כסף והם מחשקים כסף כל עמדי החצר	
שמות	שמות לח	יח	ומסך שער החצר מעשה רקם תכלת וארגמן ותולעת שני ושש משזר ועשרים אמה ארך וקומה ברחב חמש אמות לעמת קלעי החצר	
שמות	שמות לח	יט	ועמדיהם ארבעה ואדניהם ארבעה נחשת וויהם כסף וצפוי ראשיהם וחשקיהם כסף	
שמות	שמות לח	כ	וכל היתדת למשכן ולחצר סביב נחשת	
שמות	שמות לח	כא	אלה פקודי המשכן משכן העדת אשר פקד על פי משה עבדת הלוים ביד איתמר בן אהרן הכהן	
שמות	שמות לח	כב	ובצלאל בן אורי בן חור למטה יהודה עשה את כל אשר צוה יהוה את משה	
שמות	שמות לח	כג	ואתו אהליאב בן אחיסמך למטה דן חרש וחשב ורקם בתכלת ובארגמן ובתולעת השני ובשש	
שמות	שמות לח	כד	כל הזהב העשוי למלאכה בכל מלאכת הקדש ויהי זהב התנופה תשע ועשרים ככר ושבע מאות ושלשים שקל בשקל הקדש	
שמות	שמות לח	כה	וכסף פקודי העדה מאת ככר ואלף ושבע מאות וחמשה ושבעים שקל בשקל הקדש	
שמות	שמות לח	כו	בקע לגלגלת מחצית השקל בשקל הקדש לכל העבר על הפקדים מבן עשרים שנה ומעלה לשש מאות אלף ושלשת אלפים וחמש מאות וחמשים	
שמות	שמות לח	כז	ויהי מאת ככר הכסף לצקת את אדני הקדש ואת אדני הפרכת מאת אדנים למאת הככר ככר לאדן	
שמות	שמות לח	כח	ואת האלף ושבע המאות וחמשה ושבעים עשה ווים לעמודים וצפה ראשיהם וחשק אתם	
שמות	שמות לח	כט	ונחשת התנופה שבעים ככר ואלפים וארבע מאות שקל	
שמות	שמות לח	ל	ויעש בה את אדני פתח אהל מועד ואת מזבח הנחשת ואת מכבר הנחשת אשר לו ואת כל כלי המזבח	
שמות	שמות לח	לא	ואת אדני החצר סביב ואת אדני שער החצר ואת כל יתדת המשכן ואת כל יתדת החצר סביב	
שמות	שמות לט	א	ומן התכלת והארגמן ותולעת השני עשו בגדי שרד לשרת בקדש ויעשו את בגדי הקדש אשר לאהרן כאשר צוה יהוה את משה	
שמות	שמות לט	ב	ויעש את האפד זהב תכלת וארגמן ותולעת שני ושש משזר	
שמות	שמות לט	ג	וירקעו את פחי הזהב וקצץ פתילם לעשות בתוך התכלת ובתוך הארגמן ובתוך תולעת השני ובתוך השש מעשה חשב	
שמות	שמות לט	ד	כתפת עשו לו חברת על שני קצוותו חבר	
שמות	שמות לט	ה	וחשב אפדתו אשר עליו ממנו הוא כמעשהו זהב תכלת וארגמן ותולעת שני ושש משזר כאשר צוה יהוה את משה	
שמות	שמות לט	ו	ויעשו את אבני השהם מסבת משבצת זהב מפתחת פתוחי חותם על שמות בני ישראל	
שמות	שמות לט	ז	וישם אתם על כתפת האפד אבני זכרון לבני ישראל כאשר צוה יהוה את משה	
שמות	שמות לט	ח	ויעש את החשן מעשה חשב כמעשה אפד זהב תכלת וארגמן ותולעת שני ושש משזר	
שמות	שמות לט	ט	רבוע היה כפול עשו את החשן זרת ארכו וזרת רחבו כפול	
שמות	שמות לט	י	וימלאו בו ארבעה טורי אבן טור אדם פטדה וברקת הטור האחד	
שמות	שמות לט	יא	והטור השני נפך ספיר ויהלם	
שמות	שמות לט	יב	והטור השלישי לשם שבו ואחלמה	
שמות	שמות לט	יג	והטור הרביעי תרשיש שהם וישפה מוסבת משבצת זהב במלאתם	
שמות	שמות לט	יד	והאבנים על שמת בני ישראל הנה שתים עשרה על שמתם פתוחי חתם איש על שמו לשנים עשר שבט	
שמות	שמות לט	טו	ויעשו על החשן שרשרת גבלת מעשה עבת זהב טהור	
שמות	שמות לט	טז	ויעשו שתי משבצת זהב ושתי טבעת זהב ויתנו את שתי הטבעת על שני קצות החשן	
שמות	שמות לט	יז	ויתנו שתי העבתת הזהב על שתי הטבעת על קצות החשן	
שמות	שמות לט	יח	ואת שתי קצות שתי העבתת נתנו על שתי המשבצת ויתנם על כתפת האפד אל מול פניו	
שמות	שמות לט	יט	ויעשו שתי טבעת זהב וישימו על שני קצות החשן על שפתו אשר אל עבר האפד ביתה	
שמות	שמות לט	כ	ויעשו שתי טבעת זהב ויתנם על שתי כתפת האפד מלמטה ממול פניו לעמת מחברתו ממעל לחשב האפד	
שמות	שמות לט	כא	וירכסו את החשן מטבעתיו אל טבעת האפד בפתיל תכלת להית על חשב האפד ולא יזח החשן מעל האפד כאשר צוה יהוה את משה	
שמות	שמות לט	כב	ויעש את מעיל האפד מעשה ארג כליל תכלת	
שמות	שמות לט	כג	ופי המעיל בתוכו כפי תחרא שפה לפיו סביב לא יקרע	
שמות	שמות לט	כד	ויעשו על שולי המעיל רמוני תכלת וארגמן ותולעת שני משזר	
שמות	שמות לט	כה	ויעשו פעמני זהב טהור ויתנו את הפעמנים בתוך הרמנים על שולי המעיל סביב בתוך הרמנים	
שמות	שמות לט	כו	פעמן ורמן פעמן ורמן על שולי המעיל סביב לשרת כאשר צוה יהוה את משה	
שמות	שמות לט	כז	ויעשו את הכתנת שש מעשה ארג לאהרן ולבניו	
שמות	שמות לט	כח	ואת המצנפת שש ואת פארי המגבעת שש ואת מכנסי הבד שש משזר	
שמות	שמות לט	כט	ואת האבנט שש משזר ותכלת וארגמן ותולעת שני מעשה רקם כאשר צוה יהוה את משה	
שמות	שמות לט	ל	ויעשו את ציץ נזר הקדש זהב טהור ויכתבו עליו מכתב פתוחי חותם קדש ליהוה	
שמות	שמות לט	לא	ויתנו עליו פתיל תכלת לתת על המצנפת מלמעלה כאשר צוה יהוה את משה	
שמות	שמות לט	לב	ותכל כל עבדת משכן אהל מועד ויעשו בני ישראל ככל אשר צוה יהוה את משה כן עשו	
שמות	שמות לט	לג	ויביאו את המשכן אל משה את האהל ואת כל כליו קרסיו קרשיו בריחו ועמדיו ואדניו	
שמות	שמות לט	לד	ואת מכסה עורת האילם המאדמים ואת מכסה ערת התחשים ואת פרכת המסך	
שמות	שמות לט	לה	את ארון העדת ואת בדיו ואת הכפרת	
שמות	שמות לט	לו	את השלחן את כל כליו ואת לחם הפנים	
שמות	שמות לט	לז	את המנרה הטהרה את נרתיה נרת המערכה ואת כל כליה ואת שמן המאור	
שמות	שמות לט	לח	ואת מזבח הזהב ואת שמן המשחה ואת קטרת הסמים ואת מסך פתח האהל	
שמות	שמות לט	לט	את מזבח הנחשת ואת מכבר הנחשת אשר לו את בדיו ואת כל כליו את הכיר ואת כנו	
שמות	שמות לט	מ	את קלעי החצר את עמדיה ואת אדניה ואת המסך לשער החצר את מיתריו ויתדתיה ואת כל כלי עבדת המשכן לאהל מועד	
שמות	שמות לט	מא	את בגדי השרד לשרת בקדש את בגדי הקדש לאהרן הכהן ואת בגדי בניו לכהן	
שמות	שמות לט	מב	ככל אשר צוה יהוה את משה כן עשו בני ישראל את כל העבדה	
שמות	שמות לט	מג	וירא משה את כל המלאכה והנה עשו אתה כאשר צוה יהוה כן עשו ויברך אתם משה	
שמות	שמות מ	א	וידבר יהוה אל משה לאמר	
שמות	שמות מ	ב	ביום החדש הראשון באחד לחדש תקים את משכן אהל מועד	
שמות	שמות מ	ג	ושמת שם את ארון העדות וסכת על הארן את הפרכת	
שמות	שמות מ	ד	והבאת את השלחן וערכת את ערכו והבאת את המנרה והעלית את נרתיה	
שמות	שמות מ	ה	ונתתה את מזבח הזהב לקטרת לפני ארון העדת ושמת את מסך הפתח למשכן	
שמות	שמות מ	ו	ונתתה את מזבח העלה לפני פתח משכן אהל מועד	
שמות	שמות מ	ז	ונתת את הכיר בין אהל מועד ובין המזבח ונתת שם מים	
שמות	שמות מ	ח	ושמת את החצר סביב ונתת את מסך שער החצר	
שמות	שמות מ	ט	ולקחת את שמן המשחה ומשחת את המשכן ואת כל אשר בו וקדשת אתו ואת כל כליו והיה קדש	
שמות	שמות מ	י	ומשחת את מזבח העלה ואת כל כליו וקדשת את המזבח והיה המזבח קדש קדשים	
שמות	שמות מ	יא	ומשחת את הכיר ואת כנו וקדשת אתו	
שמות	שמות מ	יב	והקרבת את אהרן ואת בניו אל פתח אהל מועד ורחצת אתם במים	
שמות	שמות מ	יג	והלבשת את אהרן את בגדי הקדש ומשחת אתו וקדשת אתו וכהן לי	
שמות	שמות מ	יד	ואת בניו תקריב והלבשת אתם כתנת	
שמות	שמות מ	טו	ומשחת אתם כאשר משחת את אביהם וכהנו לי והיתה להית להם משחתם לכהנת עולם לדרתם	
שמות	שמות מ	טז	ויעש משה ככל אשר צוה יהוה אתו כן עשה	
שמות	שמות מ	יז	ויהי בחדש הראשון בשנה השנית באחד לחדש הוקם המשכן	
שמות	שמות מ	יח	ויקם משה את המשכן ויתן את אדניו וישם את קרשיו ויתן את בריחיו ויקם את עמודיו	
שמות	שמות מ	יט	ויפרש את האהל על המשכן וישם את מכסה האהל עליו מלמעלה כאשר צוה יהוה את משה	
שמות	שמות מ	כ	ויקח ויתן את העדת אל הארן וישם את הבדים על הארן ויתן את הכפרת על הארן מלמעלה	
שמות	שמות מ	כא	ויבא את הארן אל המשכן וישם את פרכת המסך ויסך על ארון העדות כאשר צוה יהוה את משה	
שמות	שמות מ	כב	ויתן את השלחן באהל מועד על ירך המשכן צפנה מחוץ לפרכת	
שמות	שמות מ	כג	ויערך עליו ערך לחם לפני יהוה כאשר צוה יהוה את משה	
שמות	שמות מ	כד	וישם את המנרה באהל מועד נכח השלחן על ירך המשכן נגבה	
שמות	שמות מ	כה	ויעל הנרת לפני יהוה כאשר צוה יהוה את משה	
שמות	שמות מ	כו	וישם את מזבח הזהב באהל מועד לפני הפרכת	
שמות	שמות מ	כז	ויקטר עליו קטרת סמים כאשר צוה יהוה את משה	
שמות	שמות מ	כח	וישם את מסך הפתח למשכן	
שמות	שמות מ	כט	ואת מזבח העלה שם פתח משכן אהל מועד ויעל עליו את העלה ואת המנחה כאשר צוה יהוה את משה	
שמות	שמות מ	ל	וישם את הכיר בין אהל מועד ובין המזבח ויתן שמה מים לרחצה	
שמות	שמות מ	לא	ורחצו ממנו משה ואהרן ובניו את ידיהם ואת רגליהם	
שמות	שמות מ	לב	בבאם אל אהל מועד ובקרבתם אל המזבח ירחצו כאשר צוה יהוה את משה	
שמות	שמות מ	לג	ויקם את החצר סביב למשכן ולמזבח ויתן את מסך שער החצר ויכל משה את המלאכה	
שמות	שמות מ	לד	ויכס הענן את אהל מועד וכבוד יהוה מלא את המשכן	
שמות	שמות מ	לה	ולא יכל משה לבוא אל אהל מועד כי שכן עליו הענן וכבוד יהוה מלא את המשכן	
שמות	שמות מ	לו	ובהעלות הענן מעל המשכן יסעו בני ישראל בכל מסעיהם	
שמות	שמות מ	לז	ואם לא יעלה הענן ולא יסעו עד יום העלתו	
שמות	שמות מ	לח	כי ענן יהוה על המשכן יומם ואש תהיה לילה בו לעיני כל בית ישראל בכל מסעיהם	
ויקרא	ויקרא א	א	ויקרא אל משה וידבר יהוה אליו מאהל מועד לאמר	
ויקרא	ויקרא א	ב	דבר אל בני ישראל ואמרת אלהם אדם כי יקריב מכם קרבן ליהוה מן הבהמה מן הבקר ומן הצאן תקריבו את קרבנכם	
ויקרא	ויקרא א	ג	אם עלה קרבנו מן הבקר זכר תמים יקריבנו אל פתח אהל מועד יקריב אתו לרצנו לפני יהוה	
ויקרא	ויקרא א	ד	וסמך ידו על ראש העלה ונרצה לו לכפר עליו	
ויקרא	ויקרא א	ה	ושחט את בן הבקר לפני יהוה והקריבו בני אהרן הכהנים את הדם וזרקו את הדם על המזבח סביב אשר פתח אהל מועד	
ויקרא	ויקרא א	ו	והפשיט את העלה ונתח אתה לנתחיה	
ויקרא	ויקרא א	ז	ונתנו בני אהרן הכהן אש על המזבח וערכו עצים על האש	
ויקרא	ויקרא א	ח	וערכו בני אהרן הכהנים את הנתחים את הראש ואת הפדר על העצים אשר על האש אשר על המזבח	
ויקרא	ויקרא א	ט	וקרבו וכרעיו ירחץ במים והקטיר הכהן את הכל המזבחה עלה אשה ריח ניחוח ליהוה	
ויקרא	ויקרא א	י	ואם מן הצאן קרבנו מן הכשבים או מן העזים לעלה זכר תמים יקריבנו	
ויקרא	ויקרא א	יא	ושחט אתו על ירך המזבח צפנה לפני יהוה וזרקו בני אהרן הכהנים את דמו על המזבח סביב	
ויקרא	ויקרא א	יב	ונתח אתו לנתחיו ואת ראשו ואת פדרו וערך הכהן אתם על העצים אשר על האש אשר על המזבח	
ויקרא	ויקרא א	יג	והקרב והכרעים ירחץ במים והקריב הכהן את הכל והקטיר המזבחה עלה הוא אשה ריח ניחח ליהוה	
ויקרא	ויקרא א	יד	ואם מן העוף עלה קרבנו ליהוה והקריב מן התרים או מן בני היונה את קרבנו	
ויקרא	ויקרא א	טו	והקריבו הכהן אל המזבח ומלק את ראשו והקטיר המזבחה ונמצה דמו על קיר המזבח	
ויקרא	ויקרא א	טז	והסיר את מראתו בנצתה והשליך אתה אצל המזבח קדמה אל מקום הדשן	
ויקרא	ויקרא א	יז	ושסע אתו בכנפיו לא יבדיל והקטיר אתו הכהן המזבחה על העצים אשר על האש עלה הוא אשה ריח ניחח ליהוה	
ויקרא	ויקרא ב	א	ונפש כי תקריב קרבן מנחה ליהוה סלת יהיה קרבנו ויצק עליה שמן ונתן עליה לבנה	
ויקרא	ויקרא ב	ב	והביאה אל בני אהרן הכהנים וקמץ משם מלא קמצו מסלתה ומשמנה על כל לבנתה והקטיר הכהן את אזכרתה המזבחה אשה ריח ניחח ליהוה	
ויקרא	ויקרא ב	ג	והנותרת מן המנחה לאהרן ולבניו קדש קדשים מאשי יהוה	
ויקרא	ויקרא ב	ד	וכי תקרב קרבן מנחה מאפה תנור סלת חלות מצת בלולת בשמן ורקיקי מצות משחים בשמן	
ויקרא	ויקרא ב	ה	ואם מנחה על המחבת קרבנך סלת בלולה בשמן מצה תהיה	
ויקרא	ויקרא ב	ו	פתות אתה פתים ויצקת עליה שמן מנחה הוא	
ויקרא	ויקרא ב	ז	ואם מנחת מרחשת קרבנך סלת בשמן תעשה	
ויקרא	ויקרא ב	ח	והבאת את המנחה אשר יעשה מאלה ליהוה והקריבה אל הכהן והגישה אל המזבח	
ויקרא	ויקרא ב	ט	והרים הכהן מן המנחה את אזכרתה והקטיר המזבחה אשה ריח ניחח ליהוה	
ויקרא	ויקרא ב	י	והנותרת מן המנחה לאהרן ולבניו קדש קדשים מאשי יהוה	
ויקרא	ויקרא ב	יא	כל המנחה אשר תקריבו ליהוה לא תעשה חמץ כי כל שאר וכל דבש לא תקטירו ממנו אשה ליהוה	
ויקרא	ויקרא ב	יב	קרבן ראשית תקריבו אתם ליהוה ואל המזבח לא יעלו לריח ניחח	
ויקרא	ויקרא ב	יג	וכל קרבן מנחתך במלח תמלח ולא תשבית מלח ברית אלהיך מעל מנחתך על כל קרבנך תקריב מלח	
ויקרא	ויקרא ב	יד	ואם תקריב מנחת בכורים ליהוה אביב קלוי באש גרש כרמל תקריב את מנחת בכוריך	
ויקרא	ויקרא ב	טו	ונתת עליה שמן ושמת עליה לבנה מנחה הוא	
ויקרא	ויקרא ב	טז	והקטיר הכהן את אזכרתה מגרשה ומשמנה על כל לבנתה אשה ליהוה	
ויקרא	ויקרא ג	א	ואם זבח שלמים קרבנו אם מן הבקר הוא מקריב אם זכר אם נקבה תמים יקריבנו לפני יהוה	
ויקרא	ויקרא ג	ב	וסמך ידו על ראש קרבנו ושחטו פתח אהל מועד וזרקו בני אהרן הכהנים את הדם על המזבח סביב	
ויקרא	ויקרא ג	ג	והקריב מזבח השלמים אשה ליהוה את החלב המכסה את הקרב ואת כל החלב אשר על הקרב	
ויקרא	ויקרא ג	ד	ואת שתי הכלית ואת החלב אשר עלהן אשר על הכסלים ואת היתרת על הכבד על הכליות יסירנה	
ויקרא	ויקרא ג	ה	והקטירו אתו בני אהרן המזבחה על העלה אשר על העצים אשר על האש אשה ריח ניחח ליהוה	
ויקרא	ויקרא ג	ו	ואם מן הצאן קרבנו לזבח שלמים ליהוה זכר או נקבה תמים יקריבנו	
ויקרא	ויקרא ג	ז	אם כשב הוא מקריב את קרבנו והקריב אתו לפני יהוה	
ויקרא	ויקרא ג	ח	וסמך את ידו על ראש קרבנו ושחט אתו לפני אהל מועד וזרקו בני אהרן את דמו על המזבח סביב	
ויקרא	ויקרא ג	ט	והקריב מזבח השלמים אשה ליהוה חלבו האליה תמימה לעמת העצה יסירנה ואת החלב המכסה את הקרב ואת כל החלב אשר על הקרב	
ויקרא	ויקרא ג	י	ואת שתי הכלית ואת החלב אשר עלהן אשר על הכסלים ואת היתרת על הכבד על הכלית יסירנה	
ויקרא	ויקרא ג	יא	והקטירו הכהן המזבחה לחם אשה ליהוה	
ויקרא	ויקרא ג	יב	ואם עז קרבנו והקריבו לפני יהוה	
ויקרא	ויקרא ג	יג	וסמך את ידו על ראשו ושחט אתו לפני אהל מועד וזרקו בני אהרן את דמו על המזבח סביב	
ויקרא	ויקרא ג	יד	והקריב ממנו קרבנו אשה ליהוה את החלב המכסה את הקרב ואת כל החלב אשר על הקרב	
ויקרא	ויקרא ג	טו	ואת שתי הכלית ואת החלב אשר עלהן אשר על הכסלים ואת היתרת על הכבד על הכלית יסירנה	
ויקרא	ויקרא ג	טז	והקטירם הכהן המזבחה לחם אשה לריח ניחח כל חלב ליהוה	
ויקרא	ויקרא ג	יז	חקת עולם לדרתיכם בכל מושבתיכם כל חלב וכל דם לא תאכלו	
ויקרא	ויקרא ד	א	וידבר יהוה אל משה לאמר	
ויקרא	ויקרא ד	ב	דבר אל בני ישראל לאמר נפש כי תחטא בשגגה מכל מצות יהוה אשר לא תעשינה ועשה מאחת מהנה	
ויקרא	ויקרא ד	ג	אם הכהן המשיח יחטא לאשמת העם והקריב על חטאתו אשר חטא פר בן בקר תמים ליהוה לחטאת	
ויקרא	ויקרא ד	ד	והביא את הפר אל פתח אהל מועד לפני יהוה וסמך את ידו על ראש הפר ושחט את הפר לפני יהוה	
ויקרא	ויקרא ד	ה	ולקח הכהן המשיח מדם הפר והביא אתו אל אהל מועד	
ויקרא	ויקרא ד	ו	וטבל הכהן את אצבעו בדם והזה מן הדם שבע פעמים לפני יהוה את פני פרכת הקדש	
ויקרא	ויקרא ד	ז	ונתן הכהן מן הדם על קרנות מזבח קטרת הסמים לפני יהוה אשר באהל מועד ואת כל דם הפר ישפך אל יסוד מזבח העלה אשר פתח אהל מועד	
ויקרא	ויקרא ד	ח	ואת כל חלב פר החטאת ירים ממנו את החלב המכסה על הקרב ואת כל החלב אשר על הקרב	
ויקרא	ויקרא ד	ט	ואת שתי הכלית ואת החלב אשר עליהן אשר על הכסלים ואת היתרת על הכבד על הכליות יסירנה	
ויקרא	ויקרא ד	י	כאשר יורם משור זבח השלמים והקטירם הכהן על מזבח העלה	
ויקרא	ויקרא ד	יא	ואת עור הפר ואת כל בשרו על ראשו ועל כרעיו וקרבו ופרשו	
ויקרא	ויקרא ד	יב	והוציא את כל הפר אל מחוץ למחנה אל מקום טהור אל שפך הדשן ושרף אתו על עצים באש על שפך הדשן ישרף	
ויקרא	ויקרא ד	יג	ואם כל עדת ישראל ישגו ונעלם דבר מעיני הקהל ועשו אחת מכל מצות יהוה אשר לא תעשינה ואשמו	
ויקרא	ויקרא ד	יד	ונודעה החטאת אשר חטאו עליה והקריבו הקהל פר בן בקר לחטאת והביאו אתו לפני אהל מועד	
ויקרא	ויקרא ד	טו	וסמכו זקני העדה את ידיהם על ראש הפר לפני יהוה ושחט את הפר לפני יהוה	
ויקרא	ויקרא ד	טז	והביא הכהן המשיח מדם הפר אל אהל מועד	
ויקרא	ויקרא ד	יז	וטבל הכהן אצבעו מן הדם והזה שבע פעמים לפני יהוה את פני הפרכת	
ויקרא	ויקרא ד	יח	ומן הדם יתן על קרנת המזבח אשר לפני יהוה אשר באהל מועד ואת כל הדם ישפך אל יסוד מזבח העלה אשר פתח אהל מועד	
ויקרא	ויקרא ד	יט	ואת כל חלבו ירים ממנו והקטיר המזבחה	
ויקרא	ויקרא ד	כ	ועשה לפר כאשר עשה לפר החטאת כן יעשה לו וכפר עלהם הכהן ונסלח להם	
ויקרא	ויקרא ד	כא	והוציא את הפר אל מחוץ למחנה ושרף אתו כאשר שרף את הפר הראשון חטאת הקהל הוא	
ויקרא	ויקרא ד	כב	אשר נשיא יחטא ועשה אחת מכל מצות יהוה אלהיו אשר לא תעשינה בשגגה ואשם	
ויקרא	ויקרא ד	כג	או הודע אליו חטאתו אשר חטא בה והביא את קרבנו שעיר עזים זכר תמים	
ויקרא	ויקרא ד	כד	וסמך ידו על ראש השעיר ושחט אתו במקום אשר ישחט את העלה לפני יהוה חטאת הוא	
ויקרא	ויקרא ד	כה	ולקח הכהן מדם החטאת באצבעו ונתן על קרנת מזבח העלה ואת דמו ישפך אל יסוד מזבח העלה	
ויקרא	ויקרא ד	כו	ואת כל חלבו יקטיר המזבחה כחלב זבח השלמים וכפר עליו הכהן מחטאתו ונסלח לו	
ויקרא	ויקרא ד	כז	ואם נפש אחת תחטא בשגגה מעם הארץ בעשתה אחת ממצות יהוה אשר לא תעשינה ואשם	
ויקרא	ויקרא ד	כח	או הודע אליו חטאתו אשר חטא והביא קרבנו שעירת עזים תמימה נקבה על חטאתו אשר חטא	
ויקרא	ויקרא ד	כט	וסמך את ידו על ראש החטאת ושחט את החטאת במקום העלה	
ויקרא	ויקרא ד	ל	ולקח הכהן מדמה באצבעו ונתן על קרנת מזבח העלה ואת כל דמה ישפך אל יסוד המזבח	
ויקרא	ויקרא ד	לא	ואת כל חלבה יסיר כאשר הוסר חלב מעל זבח השלמים והקטיר הכהן המזבחה לריח ניחח ליהוה וכפר עליו הכהן ונסלח לו	
ויקרא	ויקרא ד	לב	ואם כבש יביא קרבנו לחטאת נקבה תמימה יביאנה	
ויקרא	ויקרא ד	לג	וסמך את ידו על ראש החטאת ושחט אתה לחטאת במקום אשר ישחט את העלה	
ויקרא	ויקרא ד	לד	ולקח הכהן מדם החטאת באצבעו ונתן על קרנת מזבח העלה ואת כל דמה ישפך אל יסוד המזבח	
ויקרא	ויקרא ד	לה	ואת כל חלבה יסיר כאשר יוסר חלב הכשב מזבח השלמים והקטיר הכהן אתם המזבחה על אשי יהוה וכפר עליו הכהן על חטאתו אשר חטא ונסלח לו	
ויקרא	ויקרא ה	א	ונפש כי תחטא ושמעה קול אלה והוא עד או ראה או ידע אם לוא יגיד ונשא עונו	
ויקרא	ויקרא ה	ב	או נפש אשר תגע בכל דבר טמא או בנבלת חיה טמאה או בנבלת בהמה טמאה או בנבלת שרץ טמא ונעלם ממנו והוא טמא ואשם	
ויקרא	ויקרא ה	ג	או כי יגע בטמאת אדם לכל טמאתו אשר יטמא בה ונעלם ממנו והוא ידע ואשם	
ויקרא	ויקרא ה	ד	או נפש כי תשבע לבטא בשפתים להרע או להיטיב לכל אשר יבטא האדם בשבעה ונעלם ממנו והוא ידע ואשם לאחת מאלה	
ויקרא	ויקרא ה	ה	והיה כי יאשם לאחת מאלה והתודה אשר חטא עליה	
ויקרא	ויקרא ה	ו	והביא את אשמו ליהוה על חטאתו אשר חטא נקבה מן הצאן כשבה או שעירת עזים לחטאת וכפר עליו הכהן מחטאתו	
ויקרא	ויקרא ה	ז	ואם לא תגיע ידו די שה והביא את אשמו אשר חטא שתי תרים או שני בני יונה ליהוה אחד לחטאת ואחד לעלה	
ויקרא	ויקרא ה	ח	והביא אתם אל הכהן והקריב את אשר לחטאת ראשונה ומלק את ראשו ממול ערפו ולא יבדיל	
ויקרא	ויקרא ה	ט	והזה מדם החטאת על קיר המזבח והנשאר בדם ימצה אל יסוד המזבח חטאת הוא	
ויקרא	ויקרא ה	י	ואת השני יעשה עלה כמשפט וכפר עליו הכהן מחטאתו אשר חטא ונסלח לו	
ויקרא	ויקרא ה	יא	ואם לא תשיג ידו לשתי תרים או לשני בני יונה והביא את קרבנו אשר חטא עשירת האפה סלת לחטאת לא ישים עליה שמן ולא יתן עליה לבנה כי חטאת הוא	
ויקרא	ויקרא ה	יב	והביאה אל הכהן וקמץ הכהן ממנה מלוא קמצו את אזכרתה והקטיר המזבחה על אשי יהוה חטאת הוא	
ויקרא	ויקרא ה	יג	וכפר עליו הכהן על חטאתו אשר חטא מאחת מאלה ונסלח לו והיתה לכהן כמנחה	
ויקרא	ויקרא ה	יד	וידבר יהוה אל משה לאמר	
ויקרא	ויקרא ה	טו	נפש כי תמעל מעל וחטאה בשגגה מקדשי יהוה והביא את אשמו ליהוה איל תמים מן הצאן בערכך כסף שקלים בשקל הקדש לאשם	
ויקרא	ויקרא ה	טז	ואת אשר חטא מן הקדש ישלם ואת חמישתו יוסף עליו ונתן אתו לכהן והכהן יכפר עליו באיל האשם ונסלח לו	
ויקרא	ויקרא ה	יז	ואם נפש כי תחטא ועשתה אחת מכל מצות יהוה אשר לא תעשינה ולא ידע ואשם ונשא עונו	
ויקרא	ויקרא ה	יח	והביא איל תמים מן הצאן בערכך לאשם אל הכהן וכפר עליו הכהן על שגגתו אשר שגג והוא לא ידע ונסלח לו	
ויקרא	ויקרא ה	יט	אשם הוא אשם אשם ליהוה	
ויקרא	ויקרא ה	כ	וידבר יהוה אל משה לאמר	
ויקרא	ויקרא ה	כא	נפש כי תחטא ומעלה מעל ביהוה וכחש בעמיתו בפקדון או בתשומת יד או בגזל או עשק את עמיתו	
ויקרא	ויקרא ה	כב	או מצא אבדה וכחש בה ונשבע על שקר על אחת מכל אשר יעשה האדם לחטא בהנה	
ויקרא	ויקרא ה	כג	והיה כי יחטא ואשם והשיב את הגזלה אשר גזל או את העשק אשר עשק או את הפקדון אשר הפקד אתו או את האבדה אשר מצא	
ויקרא	ויקרא ה	כד	או מכל אשר ישבע עליו לשקר ושלם אתו בראשו וחמשתיו יסף עליו לאשר הוא לו יתננו ביום אשמתו	
ויקרא	ויקרא ה	כה	ואת אשמו יביא ליהוה איל תמים מן הצאן בערכך לאשם אל הכהן	
ויקרא	ויקרא ה	כו	וכפר עליו הכהן לפני יהוה ונסלח לו על אחת מכל אשר יעשה לאשמה בה	
ויקרא	ויקרא ו	א	וידבר יהוה אל משה לאמר	
ויקרא	ויקרא ו	ב	צו את אהרן ואת בניו לאמר זאת תורת העלה הוא העלה על מוקדה על המזבח כל הלילה עד הבקר ואש המזבח תוקד בו	
ויקרא	ויקרא ו	ג	ולבש הכהן מדו בד ומכנסי בד ילבש על בשרו והרים את הדשן אשר תאכל האש את העלה על המזבח ושמו אצל המזבח	
ויקרא	ויקרא ו	ד	ופשט את בגדיו ולבש בגדים אחרים והוציא את הדשן אל מחוץ למחנה אל מקום טהור	
ויקרא	ויקרא ו	ה	והאש על המזבח תוקד בו לא תכבה ובער עליה הכהן עצים בבקר בבקר וערך עליה העלה והקטיר עליה חלבי השלמים	
ויקרא	ויקרא ו	ו	אש תמיד תוקד על המזבח לא תכבה	
ויקרא	ויקרא ו	ז	וזאת תורת המנחה הקרב אתה בני אהרן לפני יהוה אל פני המזבח	
ויקרא	ויקרא ו	ח	והרים ממנו בקמצו מסלת המנחה ומשמנה ואת כל הלבנה אשר על המנחה והקטיר המזבח ריח ניחח אזכרתה ליהוה	
ויקרא	ויקרא ו	ט	והנותרת ממנה יאכלו אהרן ובניו מצות תאכל במקום קדש בחצר אהל מועד יאכלוה	
ויקרא	ויקרא ו	י	לא תאפה חמץ חלקם נתתי אתה מאשי קדש קדשים הוא כחטאת וכאשם	
ויקרא	ויקרא ו	יא	כל זכר בבני אהרן יאכלנה חק עולם לדרתיכם מאשי יהוה כל אשר יגע בהם יקדש	
ויקרא	ויקרא ו	יב	וידבר יהוה אל משה לאמר	
ויקרא	ויקרא ו	יג	זה קרבן אהרן ובניו אשר יקריבו ליהוה ביום המשח אתו עשירת האפה סלת מנחה תמיד מחציתה בבקר ומחציתה בערב	
ויקרא	ויקרא ו	יד	על מחבת בשמן תעשה מרבכת תביאנה תפיני מנחת פתים תקריב ריח ניחח ליהוה	
ויקרא	ויקרא ו	טו	והכהן המשיח תחתיו מבניו יעשה אתה חק עולם ליהוה כליל תקטר	
ויקרא	ויקרא ו	טז	וכל מנחת כהן כליל תהיה לא תאכל	
ויקרא	ויקרא ו	יז	וידבר יהוה אל משה לאמר	
ויקרא	ויקרא ו	יח	דבר אל אהרן ואל בניו לאמר זאת תורת החטאת במקום אשר תשחט העלה תשחט החטאת לפני יהוה קדש קדשים הוא	
ויקרא	ויקרא ו	יט	הכהן המחטא אתה יאכלנה במקום קדש תאכל בחצר אהל מועד	
ויקרא	ויקרא ו	כ	כל אשר יגע בבשרה יקדש ואשר יזה מדמה על הבגד אשר יזה עליה תכבס במקום קדש	
ויקרא	ויקרא ו	כא	וכלי חרש אשר תבשל בו ישבר ואם בכלי נחשת בשלה ומרק ושטף במים	
ויקרא	ויקרא ו	כב	כל זכר בכהנים יאכל אתה קדש קדשים הוא	
ויקרא	ויקרא ו	כג	וכל חטאת אשר יובא מדמה אל אהל מועד לכפר בקדש לא תאכל באש תשרף	
ויקרא	ויקרא ז	א	וזאת תורת האשם קדש קדשים הוא	
ויקרא	ויקרא ז	ב	במקום אשר ישחטו את העלה ישחטו את האשם ואת דמו יזרק על המזבח סביב	
ויקרא	ויקרא ז	ג	ואת כל חלבו יקריב ממנו את האליה ואת החלב המכסה את הקרב	
ויקרא	ויקרא ז	ד	ואת שתי הכלית ואת החלב אשר עליהן אשר על הכסלים ואת היתרת על הכבד על הכלית יסירנה	
ויקרא	ויקרא ז	ה	והקטיר אתם הכהן המזבחה אשה ליהוה אשם הוא	
ויקרא	ויקרא ז	ו	כל זכר בכהנים יאכלנו במקום קדוש יאכל קדש קדשים הוא	
ויקרא	ויקרא ז	ז	כחטאת כאשם תורה אחת להם הכהן אשר יכפר בו לו יהיה	
ויקרא	ויקרא ז	ח	והכהן המקריב את עלת איש עור העלה אשר הקריב לכהן לו יהיה	
ויקרא	ויקרא ז	ט	וכל מנחה אשר תאפה בתנור וכל נעשה במרחשת ועל מחבת לכהן המקריב אתה לו תהיה	
ויקרא	ויקרא ז	י	וכל מנחה בלולה בשמן וחרבה לכל בני אהרן תהיה איש כאחיו	
ויקרא	ויקרא ז	יא	וזאת תורת זבח השלמים אשר יקריב ליהוה	
ויקרא	ויקרא ז	יב	אם על תודה יקריבנו והקריב על זבח התודה חלות מצות בלולת בשמן ורקיקי מצות משחים בשמן וסלת מרבכת חלת בלולת בשמן	
ויקרא	ויקרא ז	יג	על חלת לחם חמץ יקריב קרבנו על זבח תודת שלמיו	
ויקרא	ויקרא ז	יד	והקריב ממנו אחד מכל קרבן תרומה ליהוה לכהן הזרק את דם השלמים לו יהיה	
ויקרא	ויקרא ז	טו	ובשר זבח תודת שלמיו ביום קרבנו יאכל לא יניח ממנו עד בקר	
ויקרא	ויקרא ז	טז	ואם נדר או נדבה זבח קרבנו ביום הקריבו את זבחו יאכל וממחרת והנותר ממנו יאכל	
ויקרא	ויקרא ז	יז	והנותר מבשר הזבח ביום השלישי באש ישרף	
ויקרא	ויקרא ז	יח	ואם האכל יאכל מבשר זבח שלמיו ביום השלישי לא ירצה המקריב אתו לא יחשב לו פגול יהיה והנפש האכלת ממנו עונה תשא	
ויקרא	ויקרא ז	יט	והבשר אשר יגע בכל טמא לא יאכל באש ישרף והבשר כל טהור יאכל בשר	
ויקרא	ויקרא ז	כ	והנפש אשר תאכל בשר מזבח השלמים אשר ליהוה וטמאתו עליו ונכרתה הנפש ההוא מעמיה	
ויקרא	ויקרא ז	כא	ונפש כי תגע בכל טמא בטמאת אדם או בבהמה טמאה או בכל שקץ טמא ואכל מבשר זבח השלמים אשר ליהוה ונכרתה הנפש ההוא מעמיה	
ויקרא	ויקרא ז	כב	וידבר יהוה אל משה לאמר	
ויקרא	ויקרא ז	כג	דבר אל בני ישראל לאמר כל חלב שור וכשב ועז לא תאכלו	
ויקרא	ויקרא ז	כד	וחלב נבלה וחלב טרפה יעשה לכל מלאכה ואכל לא תאכלהו	
ויקרא	ויקרא ז	כה	כי כל אכל חלב מן הבהמה אשר יקריב ממנה אשה ליהוה ונכרתה הנפש האכלת מעמיה	
ויקרא	ויקרא ז	כו	וכל דם לא תאכלו בכל מושבתיכם לעוף ולבהמה	
ויקרא	ויקרא ז	כז	כל נפש אשר תאכל כל דם ונכרתה הנפש ההוא מעמיה	
ויקרא	ויקרא ז	כח	וידבר יהוה אל משה לאמר	
ויקרא	ויקרא ז	כט	דבר אל בני ישראל לאמר המקריב את זבח שלמיו ליהוה יביא את קרבנו ליהוה מזבח שלמיו	
ויקרא	ויקרא ז	ל	ידיו תביאינה את אשי יהוה את החלב על החזה יביאנו את החזה להניף אתו תנופה לפני יהוה	
ויקרא	ויקרא ז	לא	והקטיר הכהן את החלב המזבחה והיה החזה לאהרן ולבניו	
ויקרא	ויקרא ז	לב	ואת שוק הימין תתנו תרומה לכהן מזבחי שלמיכם	
ויקרא	ויקרא ז	לג	המקריב את דם השלמים ואת החלב מבני אהרן לו תהיה שוק הימין למנה	
ויקרא	ויקרא ז	לד	כי את חזה התנופה ואת שוק התרומה לקחתי מאת בני ישראל מזבחי שלמיהם ואתן אתם לאהרן הכהן ולבניו לחק עולם מאת בני ישראל	
ויקרא	ויקרא ז	לה	זאת משחת אהרן ומשחת בניו מאשי יהוה ביום הקריב אתם לכהן ליהוה	
ויקרא	ויקרא ז	לו	אשר צוה יהוה לתת להם ביום משחו אתם מאת בני ישראל חקת עולם לדרתם	
ויקרא	ויקרא ז	לז	זאת התורה לעלה למנחה ולחטאת ולאשם ולמלואים ולזבח השלמים	
ויקרא	ויקרא ז	לח	אשר צוה יהוה את משה בהר סיני ביום צותו את בני ישראל להקריב את קרבניהם ליהוה במדבר סיני	
ויקרא	ויקרא ח	א	וידבר יהוה אל משה לאמר	
ויקרא	ויקרא ח	ב	קח את אהרן ואת בניו אתו ואת הבגדים ואת שמן המשחה ואת פר החטאת ואת שני האילים ואת סל המצות	
ויקרא	ויקרא ח	ג	ואת כל העדה הקהל אל פתח אהל מועד	
ויקרא	ויקרא ח	ד	ויעש משה כאשר צוה יהוה אתו ותקהל העדה אל פתח אהל מועד	
ויקרא	ויקרא ח	ה	ויאמר משה אל העדה זה הדבר אשר צוה יהוה לעשות	
ויקרא	ויקרא ח	ו	ויקרב משה את אהרן ואת בניו וירחץ אתם במים	
ויקרא	ויקרא ח	ז	ויתן עליו את הכתנת ויחגר אתו באבנט וילבש אתו את המעיל ויתן עליו את האפד ויחגר אתו בחשב האפד ויאפד לו בו	
ויקרא	ויקרא ח	ח	וישם עליו את החשן ויתן אל החשן את האורים ואת התמים	
ויקרא	ויקרא ח	ט	וישם את המצנפת על ראשו וישם על המצנפת אל מול פניו את ציץ הזהב נזר הקדש כאשר צוה יהוה את משה	
ויקרא	ויקרא ח	י	ויקח משה את שמן המשחה וימשח את המשכן ואת כל אשר בו ויקדש אתם	
ויקרא	ויקרא ח	יא	ויז ממנו על המזבח שבע פעמים וימשח את המזבח ואת כל כליו ואת הכיר ואת כנו לקדשם	
ויקרא	ויקרא ח	יב	ויצק משמן המשחה על ראש אהרן וימשח אתו לקדשו	
ויקרא	ויקרא ח	יג	ויקרב משה את בני אהרן וילבשם כתנת ויחגר אתם אבנט ויחבש להם מגבעות כאשר צוה יהוה את משה	
ויקרא	ויקרא ח	יד	ויגש את פר החטאת ויסמך אהרן ובניו את ידיהם על ראש פר החטאת	
ויקרא	ויקרא ח	טו	וישחט ויקח משה את הדם ויתן על קרנות המזבח סביב באצבעו ויחטא את המזבח ואת הדם יצק אל יסוד המזבח ויקדשהו לכפר עליו	
ויקרא	ויקרא ח	טז	ויקח את כל החלב אשר על הקרב ואת יתרת הכבד ואת שתי הכלית ואת חלבהן ויקטר משה המזבחה	
ויקרא	ויקרא ח	יז	ואת הפר ואת ערו ואת בשרו ואת פרשו שרף באש מחוץ למחנה כאשר צוה יהוה את משה	
ויקרא	ויקרא ח	יח	ויקרב את איל העלה ויסמכו אהרן ובניו את ידיהם על ראש האיל	
ויקרא	ויקרא ח	יט	וישחט ויזרק משה את הדם על המזבח סביב	
ויקרא	ויקרא ח	כ	ואת האיל נתח לנתחיו ויקטר משה את הראש ואת הנתחים ואת הפדר	
ויקרא	ויקרא ח	כא	ואת הקרב ואת הכרעים רחץ במים ויקטר משה את כל האיל המזבחה עלה הוא לריח ניחח אשה הוא ליהוה כאשר צוה יהוה את משה	
ויקרא	ויקרא ח	כב	ויקרב את האיל השני איל המלאים ויסמכו אהרן ובניו את ידיהם על ראש האיל	
ויקרא	ויקרא ח	כג	וישחט ויקח משה מדמו ויתן על תנוך אזן אהרן הימנית ועל בהן ידו הימנית ועל בהן רגלו הימנית	
ויקרא	ויקרא ח	כד	ויקרב את בני אהרן ויתן משה מן הדם על תנוך אזנם הימנית ועל בהן ידם הימנית ועל בהן רגלם הימנית ויזרק משה את הדם על המזבח סביב	
ויקרא	ויקרא ח	כה	ויקח את החלב ואת האליה ואת כל החלב אשר על הקרב ואת יתרת הכבד ואת שתי הכלית ואת חלבהן ואת שוק הימין	
ויקרא	ויקרא ח	כו	ומסל המצות אשר לפני יהוה לקח חלת מצה אחת וחלת לחם שמן אחת ורקיק אחד וישם על החלבים ועל שוק הימין	
ויקרא	ויקרא ח	כז	ויתן את הכל על כפי אהרן ועל כפי בניו וינף אתם תנופה לפני יהוה	
ויקרא	ויקרא ח	כח	ויקח משה אתם מעל כפיהם ויקטר המזבחה על העלה מלאים הם לריח ניחח אשה הוא ליהוה	
ויקרא	ויקרא ח	כט	ויקח משה את החזה ויניפהו תנופה לפני יהוה מאיל המלאים למשה היה למנה כאשר צוה יהוה את משה	
ויקרא	ויקרא ח	ל	ויקח משה משמן המשחה ומן הדם אשר על המזבח ויז על אהרן על בגדיו ועל בניו ועל בגדי בניו אתו ויקדש את אהרן את בגדיו ואת בניו ואת בגדי בניו אתו	
ויקרא	ויקרא ח	לא	ויאמר משה אל אהרן ואל בניו בשלו את הבשר פתח אהל מועד ושם תאכלו אתו ואת הלחם אשר בסל המלאים כאשר צויתי לאמר אהרן ובניו יאכלהו	
ויקרא	ויקרא ח	לב	והנותר בבשר ובלחם באש תשרפו	
ויקרא	ויקרא ח	לג	ומפתח אהל מועד לא תצאו שבעת ימים עד יום מלאת ימי מלאיכם כי שבעת ימים ימלא את ידכם	
ויקרא	ויקרא ח	לד	כאשר עשה ביום הזה צוה יהוה לעשת לכפר עליכם	
ויקרא	ויקרא ח	לה	ופתח אהל מועד תשבו יומם ולילה שבעת ימים ושמרתם את משמרת יהוה ולא תמותו כי כן צויתי	
ויקרא	ויקרא ח	לו	ויעש אהרן ובניו את כל הדברים אשר צוה יהוה ביד משה	
ויקרא	ויקרא ט	א	ויהי ביום השמיני קרא משה לאהרן ולבניו ולזקני ישראל	
ויקרא	ויקרא ט	ב	ויאמר אל אהרן קח לך עגל בן בקר לחטאת ואיל לעלה תמימם והקרב לפני יהוה	
ויקרא	ויקרא ט	ג	ואל בני ישראל תדבר לאמר קחו שעיר עזים לחטאת ועגל וכבש בני שנה תמימם לעלה	
ויקרא	ויקרא ט	ד	ושור ואיל לשלמים לזבח לפני יהוה ומנחה בלולה בשמן כי היום יהוה נראה אליכם	
ויקרא	ויקרא ט	ה	ויקחו את אשר צוה משה אל פני אהל מועד ויקרבו כל העדה ויעמדו לפני יהוה	
ויקרא	ויקרא ט	ו	ויאמר משה זה הדבר אשר צוה יהוה תעשו וירא אליכם כבוד יהוה	
ויקרא	ויקרא ט	ז	ויאמר משה אל אהרן קרב אל המזבח ועשה את חטאתך ואת עלתך וכפר בעדך ובעד העם ועשה את קרבן העם וכפר בעדם כאשר צוה יהוה	
ויקרא	ויקרא ט	ח	ויקרב אהרן אל המזבח וישחט את עגל החטאת אשר לו	
ויקרא	ויקרא ט	ט	ויקרבו בני אהרן את הדם אליו ויטבל אצבעו בדם ויתן על קרנות המזבח ואת הדם יצק אל יסוד המזבח	
ויקרא	ויקרא ט	י	ואת החלב ואת הכלית ואת היתרת מן הכבד מן החטאת הקטיר המזבחה כאשר צוה יהוה את משה	
ויקרא	ויקרא ט	יא	ואת הבשר ואת העור שרף באש מחוץ למחנה	
ויקרא	ויקרא ט	יב	וישחט את העלה וימצאו בני אהרן אליו את הדם ויזרקהו על המזבח סביב	
ויקרא	ויקרא ט	יג	ואת העלה המציאו אליו לנתחיה ואת הראש ויקטר על המזבח	
ויקרא	ויקרא ט	יד	וירחץ את הקרב ואת הכרעים ויקטר על העלה המזבחה	
ויקרא	ויקרא ט	טו	ויקרב את קרבן העם ויקח את שעיר החטאת אשר לעם וישחטהו ויחטאהו כראשון	
ויקרא	ויקרא ט	טז	ויקרב את העלה ויעשה כמשפט	
ויקרא	ויקרא ט	יז	ויקרב את המנחה וימלא כפו ממנה ויקטר על המזבח מלבד עלת הבקר	
ויקרא	ויקרא ט	יח	וישחט את השור ואת האיל זבח השלמים אשר לעם וימצאו בני אהרן את הדם אליו ויזרקהו על המזבח סביב	
ויקרא	ויקרא ט	יט	ואת החלבים מן השור ומן האיל האליה והמכסה והכלית ויתרת הכבד	
ויקרא	ויקרא ט	כ	וישימו את החלבים על החזות ויקטר החלבים המזבחה	
ויקרא	ויקרא ט	כא	ואת החזות ואת שוק הימין הניף אהרן תנופה לפני יהוה כאשר צוה משה	
ויקרא	ויקרא ט	כב	וישא אהרן את ידו אל העם ויברכם וירד מעשת החטאת והעלה והשלמים	
ויקרא	ויקרא ט	כג	ויבא משה ואהרן אל אהל מועד ויצאו ויברכו את העם וירא כבוד יהוה אל כל העם	
ויקרא	ויקרא ט	כד	ותצא אש מלפני יהוה ותאכל על המזבח את העלה ואת החלבים וירא כל העם וירנו ויפלו על פניהם	
ויקרא	ויקרא י	א	ויקחו בני אהרן נדב ואביהוא איש מחתתו ויתנו בהן אש וישימו עליה קטרת ויקריבו לפני יהוה אש זרה אשר לא צוה אתם	
ויקרא	ויקרא י	ב	ותצא אש מלפני יהוה ותאכל אותם וימתו לפני יהוה	
ויקרא	ויקרא י	ג	ויאמר משה אל אהרן הוא אשר דבר יהוה לאמר בקרבי אקדש ועל פני כל העם אכבד וידם אהרן	
ויקרא	ויקרא י	ד	ויקרא משה אל מישאל ואל אלצפן בני עזיאל דד אהרן ויאמר אלהם קרבו שאו את אחיכם מאת פני הקדש אל מחוץ למחנה	
ויקרא	ויקרא י	ה	ויקרבו וישאם בכתנתם אל מחוץ למחנה כאשר דבר משה	
ויקרא	ויקרא י	ו	ויאמר משה אל אהרן ולאלעזר ולאיתמר בניו ראשיכם אל תפרעו ובגדיכם לא תפרמו ולא תמתו ועל כל העדה יקצף ואחיכם כל בית ישראל יבכו את השרפה אשר שרף יהוה	
ויקרא	ויקרא י	ז	ומפתח אהל מועד לא תצאו פן תמתו כי שמן משחת יהוה עליכם ויעשו כדבר משה	
ויקרא	ויקרא י	ח	וידבר יהוה אל אהרן לאמר	
ויקרא	ויקרא י	ט	יין ושכר אל תשת אתה ובניך אתך בבאכם אל אהל מועד ולא תמתו חקת עולם לדרתיכם	
ויקרא	ויקרא י	י	ולהבדיל בין הקדש ובין החל ובין הטמא ובין הטהור	
ויקרא	ויקרא י	יא	ולהורת את בני ישראל את כל החקים אשר דבר יהוה אליהם ביד משה	
ויקרא	ויקרא י	יב	וידבר משה אל אהרן ואל אלעזר ואל איתמר בניו הנותרים קחו את המנחה הנותרת מאשי יהוה ואכלוה מצות אצל המזבח כי קדש קדשים הוא	
ויקרא	ויקרא י	יג	ואכלתם אתה במקום קדוש כי חקך וחק בניך הוא מאשי יהוה כי כן צויתי	
ויקרא	ויקרא י	יד	ואת חזה התנופה ואת שוק התרומה תאכלו במקום טהור אתה ובניך ובנתיך אתך כי חקך וחק בניך נתנו מזבחי שלמי בני ישראל	
ויקרא	ויקרא י	טו	שוק התרומה וחזה התנופה על אשי החלבים יביאו להניף תנופה לפני יהוה והיה לך ולבניך אתך לחק עולם כאשר צוה יהוה	
ויקרא	ויקרא י	טז	ואת שעיר החטאת דרש דרש משה והנה שרף ויקצף על אלעזר ועל איתמר בני אהרן הנותרם לאמר	
ויקרא	ויקרא י	יז	מדוע לא אכלתם את החטאת במקום הקדש כי קדש קדשים הוא ואתה נתן לכם לשאת את עון העדה לכפר עליהם לפני יהוה	
ויקרא	ויקרא י	יח	הן לא הובא את דמה אל הקדש פנימה אכול תאכלו אתה בקדש כאשר צויתי	
ויקרא	ויקרא י	יט	וידבר אהרן אל משה הן היום הקריבו את חטאתם ואת עלתם לפני יהוה ותקראנה אתי כאלה ואכלתי חטאת היום הייטב בעיני יהוה	
ויקרא	ויקרא י	כ	וישמע משה וייטב בעיניו	
ויקרא	ויקרא יא	א	וידבר יהוה אל משה ואל אהרן לאמר אלהם	
ויקרא	ויקרא יא	ב	דברו אל בני ישראל לאמר זאת החיה אשר תאכלו מכל הבהמה אשר על הארץ	
ויקרא	ויקרא יא	ג	כל מפרסת פרסה ושסעת שסע פרסת מעלת גרה בבהמה אתה תאכלו	
ויקרא	ויקרא יא	ד	אך את זה לא תאכלו ממעלי הגרה וממפרסי הפרסה את הגמל כי מעלה גרה הוא ופרסה איננו מפריס טמא הוא לכם	
ויקרא	ויקרא יא	ה	ואת השפן כי מעלה גרה הוא ופרסה לא יפריס טמא הוא לכם	
ויקרא	ויקרא יא	ו	ואת הארנבת כי מעלת גרה הוא ופרסה לא הפריסה טמאה הוא לכם	
ויקרא	ויקרא יא	ז	ואת החזיר כי מפריס פרסה הוא ושסע שסע פרסה והוא גרה לא יגר טמא הוא לכם	
ויקרא	ויקרא יא	ח	מבשרם לא תאכלו ובנבלתם לא תגעו טמאים הם לכם	
ויקרא	ויקרא יא	ט	את זה תאכלו מכל אשר במים כל אשר לו סנפיר וקשקשת במים בימים ובנחלים אתם תאכלו	
ויקרא	ויקרא יא	י	וכל אשר אין לו סנפיר וקשקשת בימים ובנחלים מכל שרץ המים ומכל נפש החיה אשר במים שקץ הם לכם	
ויקרא	ויקרא יא	יא	ושקץ יהיו לכם מבשרם לא תאכלו ואת נבלתם תשקצו	
ויקרא	ויקרא יא	יב	כל אשר אין לו סנפיר וקשקשת במים שקץ הוא לכם	
ויקרא	ויקרא יא	יג	ואת אלה תשקצו מן העוף לא יאכלו שקץ הם את הנשר ואת הפרס ואת העזניה	
ויקרא	ויקרא יא	יד	ואת הדאה ואת האיה למינה	
ויקרא	ויקרא יא	טו	את כל ערב למינו	
ויקרא	ויקרא יא	טז	ואת בת היענה ואת התחמס ואת השחף ואת הנץ למינהו	
ויקרא	ויקרא יא	יז	ואת הכוס ואת השלך ואת הינשוף	
ויקרא	ויקרא יא	יח	ואת התנשמת ואת הקאת ואת הרחם	
ויקרא	ויקרא יא	יט	ואת החסידה האנפה למינה ואת הדוכיפת ואת העטלף	
ויקרא	ויקרא יא	כ	כל שרץ העוף ההלך על ארבע שקץ הוא לכם	
ויקרא	ויקרא יא	כא	אך את זה תאכלו מכל שרץ העוף ההלך על ארבע אשר לא כרעים ממעל לרגליו לנתר בהן על הארץ	
ויקרא	ויקרא יא	כב	את אלה מהם תאכלו את הארבה למינו ואת הסלעם למינהו ואת החרגל למינהו ואת החגב למינהו	
ויקרא	ויקרא יא	כג	וכל שרץ העוף אשר לו ארבע רגלים שקץ הוא לכם	
ויקרא	ויקרא יא	כד	ולאלה תטמאו כל הנגע בנבלתם יטמא עד הערב	
ויקרא	ויקרא יא	כה	וכל הנשא מנבלתם יכבס בגדיו וטמא עד הערב	
ויקרא	ויקרא יא	כו	לכל הבהמה אשר הוא מפרסת פרסה ושסע איננה שסעת וגרה איננה מעלה טמאים הם לכם כל הנגע בהם יטמא	
ויקרא	ויקרא יא	כז	וכל הולך על כפיו בכל החיה ההלכת על ארבע טמאים הם לכם כל הנגע בנבלתם יטמא עד הערב	
ויקרא	ויקרא יא	כח	והנשא את נבלתם יכבס בגדיו וטמא עד הערב טמאים המה לכם	
ויקרא	ויקרא יא	כט	וזה לכם הטמא בשרץ השרץ על הארץ החלד והעכבר והצב למינהו	
ויקרא	ויקרא יא	ל	והאנקה והכח והלטאה והחמט והתנשמת	
ויקרא	ויקרא יא	לא	אלה הטמאים לכם בכל השרץ כל הנגע בהם במתם יטמא עד הערב	
ויקרא	ויקרא יא	לב	וכל אשר יפל עליו מהם במתם יטמא מכל כלי עץ או בגד או עור או שק כל כלי אשר יעשה מלאכה בהם במים יובא וטמא עד הערב וטהר	
ויקרא	ויקרא יא	לג	וכל כלי חרש אשר יפל מהם אל תוכו כל אשר בתוכו יטמא ואתו תשברו	
ויקרא	ויקרא יא	לד	מכל האכל אשר יאכל אשר יבוא עליו מים יטמא וכל משקה אשר ישתה בכל כלי יטמא	
ויקרא	ויקרא יא	לה	וכל אשר יפל מנבלתם עליו יטמא תנור וכירים יתץ טמאים הם וטמאים יהיו לכם	
ויקרא	ויקרא יא	לו	אך מעין ובור מקוה מים יהיה טהור ונגע בנבלתם יטמא	
ויקרא	ויקרא יא	לז	וכי יפל מנבלתם על כל זרע זרוע אשר יזרע טהור הוא	
ויקרא	ויקרא יא	לח	וכי יתן מים על זרע ונפל מנבלתם עליו טמא הוא לכם	
ויקרא	ויקרא יא	לט	וכי ימות מן הבהמה אשר היא לכם לאכלה הנגע בנבלתה יטמא עד הערב	
ויקרא	ויקרא יא	מ	והאכל מנבלתה יכבס בגדיו וטמא עד הערב והנשא את נבלתה יכבס בגדיו וטמא עד הערב	
ויקרא	ויקרא יא	מא	וכל השרץ השרץ על הארץ שקץ הוא לא יאכל	
ויקרא	ויקרא יא	מב	כל הולך על גחון וכל הולך על ארבע עד כל מרבה רגלים לכל השרץ השרץ על הארץ לא תאכלום כי שקץ הם	
ויקרא	ויקרא יא	מג	אל תשקצו את נפשתיכם בכל השרץ השרץ ולא תטמאו בהם ונטמתם בם	
ויקרא	ויקרא יא	מד	כי אני יהוה אלהיכם והתקדשתם והייתם קדשים כי קדוש אני ולא תטמאו את נפשתיכם בכל השרץ הרמש על הארץ	
ויקרא	ויקרא יא	מה	כי אני יהוה המעלה אתכם מארץ מצרים להית לכם לאלהים והייתם קדשים כי קדוש אני	
ויקרא	ויקרא יא	מו	זאת תורת הבהמה והעוף וכל נפש החיה הרמשת במים ולכל נפש השרצת על הארץ	
ויקרא	ויקרא יא	מז	להבדיל בין הטמא ובין הטהר ובין החיה הנאכלת ובין החיה אשר לא תאכל	
ויקרא	ויקרא יב	א	וידבר יהוה אל משה לאמר	
ויקרא	ויקרא יב	ב	דבר אל בני ישראל לאמר אשה כי תזריע וילדה זכר וטמאה שבעת ימים כימי נדת דותה תטמא	
ויקרא	ויקרא יב	ג	וביום השמיני ימול בשר ערלתו	
ויקרא	ויקרא יב	ד	ושלשים יום ושלשת ימים תשב בדמי טהרה בכל קדש לא תגע ואל המקדש לא תבא עד מלאת ימי טהרה	
ויקרא	ויקרא יב	ה	ואם נקבה תלד וטמאה שבעים כנדתה וששים יום וששת ימים תשב על דמי טהרה	
ויקרא	ויקרא יב	ו	ובמלאת ימי טהרה לבן או לבת תביא כבש בן שנתו לעלה ובן יונה או תר לחטאת אל פתח אהל מועד אל הכהן	
ויקרא	ויקרא יב	ז	והקריבו לפני יהוה וכפר עליה וטהרה ממקר דמיה זאת תורת הילדת לזכר או לנקבה	
ויקרא	ויקרא יב	ח	ואם לא תמצא ידה די שה ולקחה שתי תרים או שני בני יונה אחד לעלה ואחד לחטאת וכפר עליה הכהן וטהרה	
ויקרא	ויקרא יג	א	וידבר יהוה אל משה ואל אהרן לאמר	
ויקרא	ויקרא יג	ב	אדם כי יהיה בעור בשרו שאת או ספחת או בהרת והיה בעור בשרו לנגע צרעת והובא אל אהרן הכהן או אל אחד מבניו הכהנים	
ויקרא	ויקרא יג	ג	וראה הכהן את הנגע בעור הבשר ושער בנגע הפך לבן ומראה הנגע עמק מעור בשרו נגע צרעת הוא וראהו הכהן וטמא אתו	
ויקרא	ויקרא יג	ד	ואם בהרת לבנה הוא בעור בשרו ועמק אין מראה מן העור ושערה לא הפך לבן והסגיר הכהן את הנגע שבעת ימים	
ויקרא	ויקרא יג	ה	וראהו הכהן ביום השביעי והנה הנגע עמד בעיניו לא פשה הנגע בעור והסגירו הכהן שבעת ימים שנית	
ויקרא	ויקרא יג	ו	וראה הכהן אתו ביום השביעי שנית והנה כהה הנגע ולא פשה הנגע בעור וטהרו הכהן מספחת הוא וכבס בגדיו וטהר	
ויקרא	ויקרא יג	ז	ואם פשה תפשה המספחת בעור אחרי הראתו אל הכהן לטהרתו ונראה שנית אל הכהן	
ויקרא	ויקרא יג	ח	וראה הכהן והנה פשתה המספחת בעור וטמאו הכהן צרעת הוא	
ויקרא	ויקרא יג	ט	נגע צרעת כי תהיה באדם והובא אל הכהן	
ויקרא	ויקרא יג	י	וראה הכהן והנה שאת לבנה בעור והיא הפכה שער לבן ומחית בשר חי בשאת	
ויקרא	ויקרא יג	יא	צרעת נושנת הוא בעור בשרו וטמאו הכהן לא יסגרנו כי טמא הוא	
ויקרא	ויקרא יג	יב	ואם פרוח תפרח הצרעת בעור וכסתה הצרעת את כל עור הנגע מראשו ועד רגליו לכל מראה עיני הכהן	
ויקרא	ויקרא יג	יג	וראה הכהן והנה כסתה הצרעת את כל בשרו וטהר את הנגע כלו הפך לבן טהור הוא	
ויקרא	ויקרא יג	יד	וביום הראות בו בשר חי יטמא	
ויקרא	ויקרא יג	טו	וראה הכהן את הבשר החי וטמאו הבשר החי טמא הוא צרעת הוא	
ויקרא	ויקרא יג	טז	או כי ישוב הבשר החי ונהפך ללבן ובא אל הכהן	
ויקרא	ויקרא יג	יז	וראהו הכהן והנה נהפך הנגע ללבן וטהר הכהן את הנגע טהור הוא	
ויקרא	ויקרא יג	יח	ובשר כי יהיה בו בערו שחין ונרפא	
ויקרא	ויקרא יג	יט	והיה במקום השחין שאת לבנה או בהרת לבנה אדמדמת ונראה אל הכהן	
ויקרא	ויקרא יג	כ	וראה הכהן והנה מראה שפל מן העור ושערה הפך לבן וטמאו הכהן נגע צרעת הוא בשחין פרחה	
ויקרא	ויקרא יג	כא	ואם יראנה הכהן והנה אין בה שער לבן ושפלה איננה מן העור והיא כהה והסגירו הכהן שבעת ימים	
ויקרא	ויקרא יג	כב	ואם פשה תפשה בעור וטמא הכהן אתו נגע הוא	
ויקרא	ויקרא יג	כג	ואם תחתיה תעמד הבהרת לא פשתה צרבת השחין הוא וטהרו הכהן	
ויקרא	ויקרא יג	כד	או בשר כי יהיה בערו מכות אש והיתה מחית המכוה בהרת לבנה אדמדמת או לבנה	
ויקרא	ויקרא יג	כה	וראה אתה הכהן והנה נהפך שער לבן בבהרת ומראה עמק מן העור צרעת הוא במכוה פרחה וטמא אתו הכהן נגע צרעת הוא	
ויקרא	ויקרא יג	כו	ואם יראנה הכהן והנה אין בבהרת שער לבן ושפלה איננה מן העור והוא כהה והסגירו הכהן שבעת ימים	
ויקרא	ויקרא יג	כז	וראהו הכהן ביום השביעי אם פשה תפשה בעור וטמא הכהן אתו נגע צרעת הוא	
ויקרא	ויקרא יג	כח	ואם תחתיה תעמד הבהרת לא פשתה בעור והוא כהה שאת המכוה הוא וטהרו הכהן כי צרבת המכוה הוא	
ויקרא	ויקרא יג	כט	ואיש או אשה כי יהיה בו נגע בראש או בזקן	
ויקרא	ויקרא יג	ל	וראה הכהן את הנגע והנה מראהו עמק מן העור ובו שער צהב דק וטמא אתו הכהן נתק הוא צרעת הראש או הזקן הוא	
ויקרא	ויקרא יג	לא	וכי יראה הכהן את נגע הנתק והנה אין מראהו עמק מן העור ושער שחר אין בו והסגיר הכהן את נגע הנתק שבעת ימים	
ויקרא	ויקרא יג	לב	וראה הכהן את הנגע ביום השביעי והנה לא פשה הנתק ולא היה בו שער צהב ומראה הנתק אין עמק מן העור	
ויקרא	ויקרא יג	לג	והתגלח ואת הנתק לא יגלח והסגיר הכהן את הנתק שבעת ימים שנית	
ויקרא	ויקרא יג	לד	וראה הכהן את הנתק ביום השביעי והנה לא פשה הנתק בעור ומראהו איננו עמק מן העור וטהר אתו הכהן וכבס בגדיו וטהר	
ויקרא	ויקרא יג	לה	ואם פשה יפשה הנתק בעור אחרי טהרתו	
ויקרא	ויקרא יג	לו	וראהו הכהן והנה פשה הנתק בעור לא יבקר הכהן לשער הצהב טמא הוא	
ויקרא	ויקרא יג	לז	ואם בעיניו עמד הנתק ושער שחר צמח בו נרפא הנתק טהור הוא וטהרו הכהן	
ויקרא	ויקרא יג	לח	ואיש או אשה כי יהיה בעור בשרם בהרת בהרת לבנת	
ויקרא	ויקרא יג	לט	וראה הכהן והנה בעור בשרם בהרת כהות לבנת בהק הוא פרח בעור טהור הוא	
ויקרא	ויקרא יג	מ	ואיש כי ימרט ראשו קרח הוא טהור הוא	
ויקרא	ויקרא יג	מא	ואם מפאת פניו ימרט ראשו גבח הוא טהור הוא	
ויקרא	ויקרא יג	מב	וכי יהיה בקרחת או בגבחת נגע לבן אדמדם צרעת פרחת הוא בקרחתו או בגבחתו	
ויקרא	ויקרא יג	מג	וראה אתו הכהן והנה שאת הנגע לבנה אדמדמת בקרחתו או בגבחתו כמראה צרעת עור בשר	
ויקרא	ויקרא יג	מד	איש צרוע הוא טמא הוא טמא יטמאנו הכהן בראשו נגעו	
ויקרא	ויקרא יג	מה	והצרוע אשר בו הנגע בגדיו יהיו פרמים וראשו יהיה פרוע ועל שפם יעטה וטמא טמא יקרא	
ויקרא	ויקרא יג	מו	כל ימי אשר הנגע בו יטמא טמא הוא בדד ישב מחוץ למחנה מושבו	
ויקרא	ויקרא יג	מז	והבגד כי יהיה בו נגע צרעת בבגד צמר או בבגד פשתים	
ויקרא	ויקרא יג	מח	או בשתי או בערב לפשתים ולצמר או בעור או בכל מלאכת עור	
ויקרא	ויקרא יג	מט	והיה הנגע ירקרק או אדמדם בבגד או בעור או בשתי או בערב או בכל כלי עור נגע צרעת הוא והראה את הכהן	
ויקרא	ויקרא יג	נ	וראה הכהן את הנגע והסגיר את הנגע שבעת ימים	
ויקרא	ויקרא יג	נא	וראה את הנגע ביום השביעי כי פשה הנגע בבגד או בשתי או בערב או בעור לכל אשר יעשה העור למלאכה צרעת ממארת הנגע טמא הוא	
ויקרא	ויקרא יג	נב	ושרף את הבגד או את השתי או את הערב בצמר או בפשתים או את כל כלי העור אשר יהיה בו הנגע כי צרעת ממארת הוא באש תשרף	
ויקרא	ויקרא יג	נג	ואם יראה הכהן והנה לא פשה הנגע בבגד או בשתי או בערב או בכל כלי עור	
ויקרא	ויקרא יג	נד	וצוה הכהן וכבסו את אשר בו הנגע והסגירו שבעת ימים שנית	
ויקרא	ויקרא יג	נה	וראה הכהן אחרי הכבס את הנגע והנה לא הפך הנגע את עינו והנגע לא פשה טמא הוא באש תשרפנו פחתת הוא בקרחתו או בגבחתו	
ויקרא	ויקרא יג	נו	ואם ראה הכהן והנה כהה הנגע אחרי הכבס אתו וקרע אתו מן הבגד או מן העור או מן השתי או מן הערב	
ויקרא	ויקרא יג	נז	ואם תראה עוד בבגד או בשתי או בערב או בכל כלי עור פרחת הוא באש תשרפנו את אשר בו הנגע	
ויקרא	ויקרא יג	נח	והבגד או השתי או הערב או כל כלי העור אשר תכבס וסר מהם הנגע וכבס שנית וטהר	
ויקרא	ויקרא יג	נט	זאת תורת נגע צרעת בגד הצמר או הפשתים או השתי או הערב או כל כלי עור לטהרו או לטמאו	
ויקרא	ויקרא יד	א	וידבר יהוה אל משה לאמר	
ויקרא	ויקרא יד	ב	זאת תהיה תורת המצרע ביום טהרתו והובא אל הכהן	
ויקרא	ויקרא יד	ג	ויצא הכהן אל מחוץ למחנה וראה הכהן והנה נרפא נגע הצרעת מן הצרוע	
ויקרא	ויקרא יד	ד	וצוה הכהן ולקח למטהר שתי צפרים חיות טהרות ועץ ארז ושני תולעת ואזב	
ויקרא	ויקרא יד	ה	וצוה הכהן ושחט את הצפור האחת אל כלי חרש על מים חיים	
ויקרא	ויקרא יד	ו	את הצפר החיה יקח אתה ואת עץ הארז ואת שני התולעת ואת האזב וטבל אותם ואת הצפר החיה בדם הצפר השחטה על המים החיים	
ויקרא	ויקרא יד	ז	והזה על המטהר מן הצרעת שבע פעמים וטהרו ושלח את הצפר החיה על פני השדה	
ויקרא	ויקרא יד	ח	וכבס המטהר את בגדיו וגלח את כל שערו ורחץ במים וטהר ואחר יבוא אל המחנה וישב מחוץ לאהלו שבעת ימים	
ויקרא	ויקרא יד	ט	והיה ביום השביעי יגלח את כל שערו את ראשו ואת זקנו ואת גבת עיניו ואת כל שערו יגלח וכבס את בגדיו ורחץ את בשרו במים וטהר	
ויקרא	ויקרא יד	י	וביום השמיני יקח שני כבשים תמימם וכבשה אחת בת שנתה תמימה ושלשה עשרנים סלת מנחה בלולה בשמן ולג אחד שמן	
ויקרא	ויקרא יד	יא	והעמיד הכהן המטהר את האיש המטהר ואתם לפני יהוה פתח אהל מועד	
ויקרא	ויקרא יד	יב	ולקח הכהן את הכבש האחד והקריב אתו לאשם ואת לג השמן והניף אתם תנופה לפני יהוה	
ויקרא	ויקרא יד	יג	ושחט את הכבש במקום אשר ישחט את החטאת ואת העלה במקום הקדש כי כחטאת האשם הוא לכהן קדש קדשים הוא	
ויקרא	ויקרא יד	יד	ולקח הכהן מדם האשם ונתן הכהן על תנוך אזן המטהר הימנית ועל בהן ידו הימנית ועל בהן רגלו הימנית	
ויקרא	ויקרא יד	טו	ולקח הכהן מלג השמן ויצק על כף הכהן השמאלית	
ויקרא	ויקרא יד	טז	וטבל הכהן את אצבעו הימנית מן השמן אשר על כפו השמאלית והזה מן השמן באצבעו שבע פעמים לפני יהוה	
ויקרא	ויקרא יד	יז	ומיתר השמן אשר על כפו יתן הכהן על תנוך אזן המטהר הימנית ועל בהן ידו הימנית ועל בהן רגלו הימנית על דם האשם	
ויקרא	ויקרא יד	יח	והנותר בשמן אשר על כף הכהן יתן על ראש המטהר וכפר עליו הכהן לפני יהוה	
ויקרא	ויקרא יד	יט	ועשה הכהן את החטאת וכפר על המטהר מטמאתו ואחר ישחט את העלה	
ויקרא	ויקרא יד	כ	והעלה הכהן את העלה ואת המנחה המזבחה וכפר עליו הכהן וטהר	
ויקרא	ויקרא יד	כא	ואם דל הוא ואין ידו משגת ולקח כבש אחד אשם לתנופה לכפר עליו ועשרון סלת אחד בלול בשמן למנחה ולג שמן	
ויקרא	ויקרא יד	כב	ושתי תרים או שני בני יונה אשר תשיג ידו והיה אחד חטאת והאחד עלה	
ויקרא	ויקרא יד	כג	והביא אתם ביום השמיני לטהרתו אל הכהן אל פתח אהל מועד לפני יהוה	
ויקרא	ויקרא יד	כד	ולקח הכהן את כבש האשם ואת לג השמן והניף אתם הכהן תנופה לפני יהוה	
ויקרא	ויקרא יד	כה	ושחט את כבש האשם ולקח הכהן מדם האשם ונתן על תנוך אזן המטהר הימנית ועל בהן ידו הימנית ועל בהן רגלו הימנית	
ויקרא	ויקרא יד	כו	ומן השמן יצק הכהן על כף הכהן השמאלית	
ויקרא	ויקרא יד	כז	והזה הכהן באצבעו הימנית מן השמן אשר על כפו השמאלית שבע פעמים לפני יהוה	
ויקרא	ויקרא יד	כח	ונתן הכהן מן השמן אשר על כפו על תנוך אזן המטהר הימנית ועל בהן ידו הימנית ועל בהן רגלו הימנית על מקום דם האשם	
ויקרא	ויקרא יד	כט	והנותר מן השמן אשר על כף הכהן יתן על ראש המטהר לכפר עליו לפני יהוה	
ויקרא	ויקרא יד	ל	ועשה את האחד מן התרים או מן בני היונה מאשר תשיג ידו	
ויקרא	ויקרא יד	לא	את אשר תשיג ידו את האחד חטאת ואת האחד עלה על המנחה וכפר הכהן על המטהר לפני יהוה	
ויקרא	ויקרא יד	לב	זאת תורת אשר בו נגע צרעת אשר לא תשיג ידו בטהרתו	
ויקרא	ויקרא יד	לג	וידבר יהוה אל משה ואל אהרן לאמר	
ויקרא	ויקרא יד	לד	כי תבאו אל ארץ כנען אשר אני נתן לכם לאחזה ונתתי נגע צרעת בבית ארץ אחזתכם	
ויקרא	ויקרא יד	לה	ובא אשר לו הבית והגיד לכהן לאמר כנגע נראה לי בבית	
ויקרא	ויקרא יד	לו	וצוה הכהן ופנו את הבית בטרם יבא הכהן לראות את הנגע ולא יטמא כל אשר בבית ואחר כן יבא הכהן לראות את הבית	
ויקרא	ויקרא יד	לז	וראה את הנגע והנה הנגע בקירת הבית שקערורת ירקרקת או אדמדמת ומראיהן שפל מן הקיר	
ויקרא	ויקרא יד	לח	ויצא הכהן מן הבית אל פתח הבית והסגיר את הבית שבעת ימים	
ויקרא	ויקרא יד	לט	ושב הכהן ביום השביעי וראה והנה פשה הנגע בקירת הבית	
ויקרא	ויקרא יד	מ	וצוה הכהן וחלצו את האבנים אשר בהן הנגע והשליכו אתהן אל מחוץ לעיר אל מקום טמא	
ויקרא	ויקרא יד	מא	ואת הבית יקצע מבית סביב ושפכו את העפר אשר הקצו אל מחוץ לעיר אל מקום טמא	
ויקרא	ויקרא יד	מב	ולקחו אבנים אחרות והביאו אל תחת האבנים ועפר אחר יקח וטח את הבית	
ויקרא	ויקרא יד	מג	ואם ישוב הנגע ופרח בבית אחר חלץ את האבנים ואחרי הקצות את הבית ואחרי הטוח	
ויקרא	ויקרא יד	מד	ובא הכהן וראה והנה פשה הנגע בבית צרעת ממארת הוא בבית טמא הוא	
ויקרא	ויקרא יד	מה	ונתץ את הבית את אבניו ואת עציו ואת כל עפר הבית והוציא אל מחוץ לעיר אל מקום טמא	
ויקרא	ויקרא יד	מו	והבא אל הבית כל ימי הסגיר אתו יטמא עד הערב	
ויקרא	ויקרא יד	מז	והשכב בבית יכבס את בגדיו והאכל בבית יכבס את בגדיו	
ויקרא	ויקרא יד	מח	ואם בא יבא הכהן וראה והנה לא פשה הנגע בבית אחרי הטח את הבית וטהר הכהן את הבית כי נרפא הנגע	
ויקרא	ויקרא יד	מט	ולקח לחטא את הבית שתי צפרים ועץ ארז ושני תולעת ואזב	
ויקרא	ויקרא יד	נ	ושחט את הצפר האחת אל כלי חרש על מים חיים	
ויקרא	ויקרא יד	נא	ולקח את עץ הארז ואת האזב ואת שני התולעת ואת הצפר החיה וטבל אתם בדם הצפר השחוטה ובמים החיים והזה אל הבית שבע פעמים	
ויקרא	ויקרא יד	נב	וחטא את הבית בדם הצפור ובמים החיים ובצפר החיה ובעץ הארז ובאזב ובשני התולעת	
ויקרא	ויקרא יד	נג	ושלח את הצפר החיה אל מחוץ לעיר אל פני השדה וכפר על הבית וטהר	
ויקרא	ויקרא יד	נד	זאת התורה לכל נגע הצרעת ולנתק	
ויקרא	ויקרא יד	נה	ולצרעת הבגד ולבית	
ויקרא	ויקרא יד	נו	ולשאת ולספחת ולבהרת	
ויקרא	ויקרא יד	נז	להורת ביום הטמא וביום הטהר זאת תורת הצרעת	
ויקרא	ויקרא טו	א	וידבר יהוה אל משה ואל אהרן לאמר	
ויקרא	ויקרא טו	ב	דברו אל בני ישראל ואמרתם אלהם איש איש כי יהיה זב מבשרו זובו טמא הוא	
ויקרא	ויקרא טו	ג	וזאת תהיה טמאתו בזובו רר בשרו את זובו או החתים בשרו מזובו טמאתו הוא	
ויקרא	ויקרא טו	ד	כל המשכב אשר ישכב עליו הזב יטמא וכל הכלי אשר ישב עליו יטמא	
ויקרא	ויקרא טו	ה	ואיש אשר יגע במשכבו יכבס בגדיו ורחץ במים וטמא עד הערב	
ויקרא	ויקרא טו	ו	והישב על הכלי אשר ישב עליו הזב יכבס בגדיו ורחץ במים וטמא עד הערב	
ויקרא	ויקרא טו	ז	והנגע בבשר הזב יכבס בגדיו ורחץ במים וטמא עד הערב	
ויקרא	ויקרא טו	ח	וכי ירק הזב בטהור וכבס בגדיו ורחץ במים וטמא עד הערב	
ויקרא	ויקרא טו	ט	וכל המרכב אשר ירכב עליו הזב יטמא	
ויקרא	ויקרא טו	י	וכל הנגע בכל אשר יהיה תחתיו יטמא עד הערב והנושא אותם יכבס בגדיו ורחץ במים וטמא עד הערב	
ויקרא	ויקרא טו	יא	וכל אשר יגע בו הזב וידיו לא שטף במים וכבס בגדיו ורחץ במים וטמא עד הערב	
ויקרא	ויקרא טו	יב	וכלי חרש אשר יגע בו הזב ישבר וכל כלי עץ ישטף במים	
ויקרא	ויקרא טו	יג	וכי יטהר הזב מזובו וספר לו שבעת ימים לטהרתו וכבס בגדיו ורחץ בשרו במים חיים וטהר	
ויקרא	ויקרא טו	יד	וביום השמיני יקח לו שתי תרים או שני בני יונה ובא לפני יהוה אל פתח אהל מועד ונתנם אל הכהן	
ויקרא	ויקרא טו	טו	ועשה אתם הכהן אחד חטאת והאחד עלה וכפר עליו הכהן לפני יהוה מזובו	
ויקרא	ויקרא טו	טז	ואיש כי תצא ממנו שכבת זרע ורחץ במים את כל בשרו וטמא עד הערב	
ויקרא	ויקרא טו	יז	וכל בגד וכל עור אשר יהיה עליו שכבת זרע וכבס במים וטמא עד הערב	
ויקרא	ויקרא טו	יח	ואשה אשר ישכב איש אתה שכבת זרע ורחצו במים וטמאו עד הערב	
ויקרא	ויקרא טו	יט	ואשה כי תהיה זבה דם יהיה זבה בבשרה שבעת ימים תהיה בנדתה וכל הנגע בה יטמא עד הערב	
ויקרא	ויקרא טו	כ	וכל אשר תשכב עליו בנדתה יטמא וכל אשר תשב עליו יטמא	
ויקרא	ויקרא טו	כא	וכל הנגע במשכבה יכבס בגדיו ורחץ במים וטמא עד הערב	
ויקרא	ויקרא טו	כב	וכל הנגע בכל כלי אשר תשב עליו יכבס בגדיו ורחץ במים וטמא עד הערב	
ויקרא	ויקרא טו	כג	ואם על המשכב הוא או על הכלי אשר הוא ישבת עליו בנגעו בו יטמא עד הערב	
ויקרא	ויקרא טו	כד	ואם שכב ישכב איש אתה ותהי נדתה עליו וטמא שבעת ימים וכל המשכב אשר ישכב עליו יטמא	
ויקרא	ויקרא טו	כה	ואשה כי יזוב זוב דמה ימים רבים בלא עת נדתה או כי תזוב על נדתה כל ימי זוב טמאתה כימי נדתה תהיה טמאה הוא	
ויקרא	ויקרא טו	כו	כל המשכב אשר תשכב עליו כל ימי זובה כמשכב נדתה יהיה לה וכל הכלי אשר תשב עליו טמא יהיה כטמאת נדתה	
ויקרא	ויקרא טו	כז	וכל הנוגע בם יטמא וכבס בגדיו ורחץ במים וטמא עד הערב	
ויקרא	ויקרא טו	כח	ואם טהרה מזובה וספרה לה שבעת ימים ואחר תטהר	
ויקרא	ויקרא טו	כט	וביום השמיני תקח לה שתי תרים או שני בני יונה והביאה אותם אל הכהן אל פתח אהל מועד	
ויקרא	ויקרא טו	ל	ועשה הכהן את האחד חטאת ואת האחד עלה וכפר עליה הכהן לפני יהוה מזוב טמאתה	
ויקרא	ויקרא טו	לא	והזרתם את בני ישראל מטמאתם ולא ימתו בטמאתם בטמאם את משכני אשר בתוכם	
ויקרא	ויקרא טו	לב	זאת תורת הזב ואשר תצא ממנו שכבת זרע לטמאה בה	
ויקרא	ויקרא טו	לג	והדוה בנדתה והזב את זובו לזכר ולנקבה ולאיש אשר ישכב עם טמאה	
ויקרא	ויקרא טז	א	וידבר יהוה אל משה אחרי מות שני בני אהרן בקרבתם לפני יהוה וימתו	
ויקרא	ויקרא טז	ב	ויאמר יהוה אל משה דבר אל אהרן אחיך ואל יבא בכל עת אל הקדש מבית לפרכת אל פני הכפרת אשר על הארן ולא ימות כי בענן אראה על הכפרת	
ויקרא	ויקרא טז	ג	בזאת יבא אהרן אל הקדש בפר בן בקר לחטאת ואיל לעלה	
ויקרא	ויקרא טז	ד	כתנת בד קדש ילבש ומכנסי בד יהיו על בשרו ובאבנט בד יחגר ובמצנפת בד יצנף בגדי קדש הם ורחץ במים את בשרו ולבשם	
ויקרא	ויקרא טז	ה	ומאת עדת בני ישראל יקח שני שעירי עזים לחטאת ואיל אחד לעלה	
ויקרא	ויקרא טז	ו	והקריב אהרן את פר החטאת אשר לו וכפר בעדו ובעד ביתו	
ויקרא	ויקרא טז	ז	ולקח את שני השעירם והעמיד אתם לפני יהוה פתח אהל מועד	
ויקרא	ויקרא טז	ח	ונתן אהרן על שני השעירם גרלות גורל אחד ליהוה וגורל אחד לעזאזל	
ויקרא	ויקרא טז	ט	והקריב אהרן את השעיר אשר עלה עליו הגורל ליהוה ועשהו חטאת	
ויקרא	ויקרא טז	י	והשעיר אשר עלה עליו הגורל לעזאזל יעמד חי לפני יהוה לכפר עליו לשלח אתו לעזאזל המדברה	
ויקרא	ויקרא טז	יא	והקריב אהרן את פר החטאת אשר לו וכפר בעדו ובעד ביתו ושחט את פר החטאת אשר לו	
ויקרא	ויקרא טז	יב	ולקח מלא המחתה גחלי אש מעל המזבח מלפני יהוה ומלא חפניו קטרת סמים דקה והביא מבית לפרכת	
ויקרא	ויקרא טז	יג	ונתן את הקטרת על האש לפני יהוה וכסה ענן הקטרת את הכפרת אשר על העדות ולא ימות	
ויקרא	ויקרא טז	יד	ולקח מדם הפר והזה באצבעו על פני הכפרת קדמה ולפני הכפרת יזה שבע פעמים מן הדם באצבעו	
ויקרא	ויקרא טז	טו	ושחט את שעיר החטאת אשר לעם והביא את דמו אל מבית לפרכת ועשה את דמו כאשר עשה לדם הפר והזה אתו על הכפרת ולפני הכפרת	
ויקרא	ויקרא טז	טז	וכפר על הקדש מטמאת בני ישראל ומפשעיהם לכל חטאתם וכן יעשה לאהל מועד השכן אתם בתוך טמאתם	
ויקרא	ויקרא טז	יז	וכל אדם לא יהיה באהל מועד בבאו לכפר בקדש עד צאתו וכפר בעדו ובעד ביתו ובעד כל קהל ישראל	
ויקרא	ויקרא טז	יח	ויצא אל המזבח אשר לפני יהוה וכפר עליו ולקח מדם הפר ומדם השעיר ונתן על קרנות המזבח סביב	
ויקרא	ויקרא טז	יט	והזה עליו מן הדם באצבעו שבע פעמים וטהרו וקדשו מטמאת בני ישראל	
ויקרא	ויקרא טז	כ	וכלה מכפר את הקדש ואת אהל מועד ואת המזבח והקריב את השעיר החי	
ויקרא	ויקרא טז	כא	וסמך אהרן את שתי ידו על ראש השעיר החי והתודה עליו את כל עונת בני ישראל ואת כל פשעיהם לכל חטאתם ונתן אתם על ראש השעיר ושלח ביד איש עתי המדברה	
ויקרא	ויקרא טז	כב	ונשא השעיר עליו את כל עונתם אל ארץ גזרה ושלח את השעיר במדבר	
ויקרא	ויקרא טז	כג	ובא אהרן אל אהל מועד ופשט את בגדי הבד אשר לבש בבאו אל הקדש והניחם שם	
ויקרא	ויקרא טז	כד	ורחץ את בשרו במים במקום קדוש ולבש את בגדיו ויצא ועשה את עלתו ואת עלת העם וכפר בעדו ובעד העם	
ויקרא	ויקרא טז	כה	ואת חלב החטאת יקטיר המזבחה	
ויקרא	ויקרא טז	כו	והמשלח את השעיר לעזאזל יכבס בגדיו ורחץ את בשרו במים ואחרי כן יבוא אל המחנה	
ויקרא	ויקרא טז	כז	ואת פר החטאת ואת שעיר החטאת אשר הובא את דמם לכפר בקדש יוציא אל מחוץ למחנה ושרפו באש את ערתם ואת בשרם ואת פרשם	
ויקרא	ויקרא טז	כח	והשרף אתם יכבס בגדיו ורחץ את בשרו במים ואחרי כן יבוא אל המחנה	
ויקרא	ויקרא טז	כט	והיתה לכם לחקת עולם בחדש השביעי בעשור לחדש תענו את נפשתיכם וכל מלאכה לא תעשו האזרח והגר הגר בתוככם	
ויקרא	ויקרא טז	ל	כי ביום הזה יכפר עליכם לטהר אתכם מכל חטאתיכם לפני יהוה תטהרו	
ויקרא	ויקרא טז	לא	שבת שבתון היא לכם ועניתם את נפשתיכם חקת עולם	
ויקרא	ויקרא טז	לב	וכפר הכהן אשר ימשח אתו ואשר ימלא את ידו לכהן תחת אביו ולבש את בגדי הבד בגדי הקדש	
ויקרא	ויקרא טז	לג	וכפר את מקדש הקדש ואת אהל מועד ואת המזבח יכפר ועל הכהנים ועל כל עם הקהל יכפר	
ויקרא	ויקרא טז	לד	והיתה זאת לכם לחקת עולם לכפר על בני ישראל מכל חטאתם אחת בשנה ויעש כאשר צוה יהוה את משה	
ויקרא	ויקרא יז	א	וידבר יהוה אל משה לאמר	
ויקרא	ויקרא יז	ב	דבר אל אהרן ואל בניו ואל כל בני ישראל ואמרת אליהם זה הדבר אשר צוה יהוה לאמר	
ויקרא	ויקרא יז	ג	איש איש מבית ישראל אשר ישחט שור או כשב או עז במחנה או אשר ישחט מחוץ למחנה	
ויקרא	ויקרא יז	ד	ואל פתח אהל מועד לא הביאו להקריב קרבן ליהוה לפני משכן יהוה דם יחשב לאיש ההוא דם שפך ונכרת האיש ההוא מקרב עמו	
ויקרא	ויקרא יז	ה	למען אשר יביאו בני ישראל את זבחיהם אשר הם זבחים על פני השדה והביאם ליהוה אל פתח אהל מועד אל הכהן וזבחו זבחי שלמים ליהוה אותם	
ויקרא	ויקרא יז	ו	וזרק הכהן את הדם על מזבח יהוה פתח אהל מועד והקטיר החלב לריח ניחח ליהוה	
ויקרא	ויקרא יז	ז	ולא יזבחו עוד את זבחיהם לשעירם אשר הם זנים אחריהם חקת עולם תהיה זאת להם לדרתם	
ויקרא	ויקרא יז	ח	ואלהם תאמר איש איש מבית ישראל ומן הגר אשר יגור בתוכם אשר יעלה עלה או זבח	
ויקרא	ויקרא יז	ט	ואל פתח אהל מועד לא יביאנו לעשות אתו ליהוה ונכרת האיש ההוא מעמיו	
ויקרא	ויקרא יז	י	ואיש איש מבית ישראל ומן הגר הגר בתוכם אשר יאכל כל דם ונתתי פני בנפש האכלת את הדם והכרתי אתה מקרב עמה	
ויקרא	ויקרא יז	יא	כי נפש הבשר בדם הוא ואני נתתיו לכם על המזבח לכפר על נפשתיכם כי הדם הוא בנפש יכפר	
ויקרא	ויקרא יז	יב	על כן אמרתי לבני ישראל כל נפש מכם לא תאכל דם והגר הגר בתוככם לא יאכל דם	
ויקרא	ויקרא יז	יג	ואיש איש מבני ישראל ומן הגר הגר בתוכם אשר יצוד ציד חיה או עוף אשר יאכל ושפך את דמו וכסהו בעפר	
ויקרא	ויקרא יז	יד	כי נפש כל בשר דמו בנפשו הוא ואמר לבני ישראל דם כל בשר לא תאכלו כי נפש כל בשר דמו הוא כל אכליו יכרת	
ויקרא	ויקרא יז	טו	וכל נפש אשר תאכל נבלה וטרפה באזרח ובגר וכבס בגדיו ורחץ במים וטמא עד הערב וטהר	
ויקרא	ויקרא יז	טז	ואם לא יכבס ובשרו לא ירחץ ונשא עונו	
ויקרא	ויקרא יח	א	וידבר יהוה אל משה לאמר	
ויקרא	ויקרא יח	ב	דבר אל בני ישראל ואמרת אלהם אני יהוה אלהיכם	
ויקרא	ויקרא יח	ג	כמעשה ארץ מצרים אשר ישבתם בה לא תעשו וכמעשה ארץ כנען אשר אני מביא אתכם שמה לא תעשו ובחקתיהם לא תלכו	
ויקרא	ויקרא יח	ד	את משפטי תעשו ואת חקתי תשמרו ללכת בהם אני יהוה אלהיכם	
ויקרא	ויקרא יח	ה	ושמרתם את חקתי ואת משפטי אשר יעשה אתם האדם וחי בהם אני יהוה	
ויקרא	ויקרא יח	ו	איש איש אל כל שאר בשרו לא תקרבו לגלות ערוה אני יהוה	
ויקרא	ויקרא יח	ז	ערות אביך וערות אמך לא תגלה אמך הוא לא תגלה ערותה	
ויקרא	ויקרא יח	ח	ערות אשת אביך לא תגלה ערות אביך הוא	
ויקרא	ויקרא יח	ט	ערות אחותך בת אביך או בת אמך מולדת בית או מולדת חוץ לא תגלה ערותן	
ויקרא	ויקרא יח	י	ערות בת בנך או בת בתך לא תגלה ערותן כי ערותך הנה	
ויקרא	ויקרא יח	יא	ערות בת אשת אביך מולדת אביך אחותך הוא לא תגלה ערותה	
ויקרא	ויקרא יח	יב	ערות אחות אביך לא תגלה שאר אביך הוא	
ויקרא	ויקרא יח	יג	ערות אחות אמך לא תגלה כי שאר אמך הוא	
ויקרא	ויקרא יח	יד	ערות אחי אביך לא תגלה אל אשתו לא תקרב דדתך הוא	
ויקרא	ויקרא יח	טו	ערות כלתך לא תגלה אשת בנך הוא לא תגלה ערותה	
ויקרא	ויקרא יח	טז	ערות אשת אחיך לא תגלה ערות אחיך הוא	
ויקרא	ויקרא יח	יז	ערות אשה ובתה לא תגלה את בת בנה ואת בת בתה לא תקח לגלות ערותה שארה הנה זמה הוא	
ויקרא	ויקרא יח	יח	ואשה אל אחתה לא תקח לצרר לגלות ערותה עליה בחייה	
ויקרא	ויקרא יח	יט	ואל אשה בנדת טמאתה לא תקרב לגלות ערותה	
ויקרא	ויקרא יח	כ	ואל אשת עמיתך לא תתן שכבתך לזרע לטמאה בה	
ויקרא	ויקרא יח	כא	ומזרעך לא תתן להעביר למלך ולא תחלל את שם אלהיך אני יהוה	
ויקרא	ויקרא יח	כב	ואת זכר לא תשכב משכבי אשה תועבה הוא	
ויקרא	ויקרא יח	כג	ובכל בהמה לא תתן שכבתך לטמאה בה ואשה לא תעמד לפני בהמה לרבעה תבל הוא	
ויקרא	ויקרא יח	כד	אל תטמאו בכל אלה כי בכל אלה נטמאו הגוים אשר אני משלח מפניכם	
ויקרא	ויקרא יח	כה	ותטמא הארץ ואפקד עונה עליה ותקא הארץ את ישביה	
ויקרא	ויקרא יח	כו	ושמרתם אתם את חקתי ואת משפטי ולא תעשו מכל התועבת האלה האזרח והגר הגר בתוככם	
ויקרא	ויקרא יח	כז	כי את כל התועבת האל עשו אנשי הארץ אשר לפניכם ותטמא הארץ	
ויקרא	ויקרא יח	כח	ולא תקיא הארץ אתכם בטמאכם אתה כאשר קאה את הגוי אשר לפניכם	
ויקרא	ויקרא יח	כט	כי כל אשר יעשה מכל התועבת האלה ונכרתו הנפשות העשת מקרב עמם	
ויקרא	ויקרא יח	ל	ושמרתם את משמרתי לבלתי עשות מחקות התועבת אשר נעשו לפניכם ולא תטמאו בהם אני יהוה אלהיכם	
ויקרא	ויקרא יט	א	וידבר יהוה אל משה לאמר	
ויקרא	ויקרא יט	ב	דבר אל כל עדת בני ישראל ואמרת אלהם קדשים תהיו כי קדוש אני יהוה אלהיכם	
ויקרא	ויקרא יט	ג	איש אמו ואביו תיראו ואת שבתתי תשמרו אני יהוה אלהיכם	
ויקרא	ויקרא יט	ד	אל תפנו אל האלילם ואלהי מסכה לא תעשו לכם אני יהוה אלהיכם	
ויקרא	ויקרא יט	ה	וכי תזבחו זבח שלמים ליהוה לרצנכם תזבחהו	
ויקרא	ויקרא יט	ו	ביום זבחכם יאכל וממחרת והנותר עד יום השלישי באש ישרף	
ויקרא	ויקרא יט	ז	ואם האכל יאכל ביום השלישי פגול הוא לא ירצה	
ויקרא	ויקרא יט	ח	ואכליו עונו ישא כי את קדש יהוה חלל ונכרתה הנפש ההוא מעמיה	
ויקרא	ויקרא יט	ט	ובקצרכם את קציר ארצכם לא תכלה פאת שדך לקצר ולקט קצירך לא תלקט	
ויקרא	ויקרא יט	י	וכרמך לא תעולל ופרט כרמך לא תלקט לעני ולגר תעזב אתם אני יהוה אלהיכם	
ויקרא	ויקרא יט	יא	לא תגנבו ולא תכחשו ולא תשקרו איש בעמיתו	
ויקרא	ויקרא יט	יב	ולא תשבעו בשמי לשקר וחללת את שם אלהיך אני יהוה	
ויקרא	ויקרא יט	יג	לא תעשק את רעך ולא תגזל לא תלין פעלת שכיר אתך עד בקר	
ויקרא	ויקרא יט	יד	לא תקלל חרש ולפני עור לא תתן מכשל ויראת מאלהיך אני יהוה	
ויקרא	ויקרא יט	טו	לא תעשו עול במשפט לא תשא פני דל ולא תהדר פני גדול בצדק תשפט עמיתך	
ויקרא	ויקרא יט	טז	לא תלך רכיל בעמיך לא תעמד על דם רעך אני יהוה	
ויקרא	ויקרא יט	יז	לא תשנא את אחיך בלבבך הוכח תוכיח את עמיתך ולא תשא עליו חטא	
ויקרא	ויקרא יט	יח	לא תקם ולא תטר את בני עמך ואהבת לרעך כמוך אני יהוה	
ויקרא	ויקרא יט	יט	את חקתי תשמרו בהמתך לא תרביע כלאים שדך לא תזרע כלאים ובגד כלאים שעטנז לא יעלה עליך	
ויקרא	ויקרא יט	כ	ואיש כי ישכב את אשה שכבת זרע והוא שפחה נחרפת לאיש והפדה לא נפדתה או חפשה לא נתן לה בקרת תהיה לא יומתו כי לא חפשה	
ויקרא	ויקרא יט	כא	והביא את אשמו ליהוה אל פתח אהל מועד איל אשם	
ויקרא	ויקרא יט	כב	וכפר עליו הכהן באיל האשם לפני יהוה על חטאתו אשר חטא ונסלח לו מחטאתו אשר חטא	
ויקרא	ויקרא יט	כג	וכי תבאו אל הארץ ונטעתם כל עץ מאכל וערלתם ערלתו את פריו שלש שנים יהיה לכם ערלים לא יאכל	
ויקרא	ויקרא יט	כד	ובשנה הרביעת יהיה כל פריו קדש הלולים ליהוה	
ויקרא	ויקרא יט	כה	ובשנה החמישת תאכלו את פריו להוסיף לכם תבואתו אני יהוה אלהיכם	
ויקרא	ויקרא יט	כו	לא תאכלו על הדם לא תנחשו ולא תעוננו	
ויקרא	ויקרא יט	כז	לא תקפו פאת ראשכם ולא תשחית את פאת זקנך	
ויקרא	ויקרא יט	כח	ושרט לנפש לא תתנו בבשרכם וכתבת קעקע לא תתנו בכם אני יהוה	
ויקרא	ויקרא יט	כט	אל תחלל את בתך להזנותה ולא תזנה הארץ ומלאה הארץ זמה	
ויקרא	ויקרא יט	ל	את שבתתי תשמרו ומקדשי תיראו אני יהוה	
ויקרא	ויקרא יט	לא	אל תפנו אל האבת ואל הידענים אל תבקשו לטמאה בהם אני יהוה אלהיכם	
ויקרא	ויקרא יט	לב	מפני שיבה תקום והדרת פני זקן ויראת מאלהיך אני יהוה	
ויקרא	ויקרא יט	לג	וכי יגור אתך גר בארצכם לא תונו אתו	
ויקרא	ויקרא יט	לד	כאזרח מכם יהיה לכם הגר הגר אתכם ואהבת לו כמוך כי גרים הייתם בארץ מצרים אני יהוה אלהיכם	
ויקרא	ויקרא יט	לה	לא תעשו עול במשפט במדה במשקל ובמשורה	
ויקרא	ויקרא יט	לו	מאזני צדק אבני צדק איפת צדק והין צדק יהיה לכם אני יהוה אלהיכם אשר הוצאתי אתכם מארץ מצרים	
ויקרא	ויקרא יט	לז	ושמרתם את כל חקתי ואת כל משפטי ועשיתם אתם אני יהוה	
ויקרא	ויקרא כ	א	וידבר יהוה אל משה לאמר	
ויקרא	ויקרא כ	ב	ואל בני ישראל תאמר איש איש מבני ישראל ומן הגר הגר בישראל אשר יתן מזרעו למלך מות יומת עם הארץ ירגמהו באבן	
ויקרא	ויקרא כ	ג	ואני אתן את פני באיש ההוא והכרתי אתו מקרב עמו כי מזרעו נתן למלך למען טמא את מקדשי ולחלל את שם קדשי	
ויקרא	ויקרא כ	ד	ואם העלם יעלימו עם הארץ את עיניהם מן האיש ההוא בתתו מזרעו למלך לבלתי המית אתו	
ויקרא	ויקרא כ	ה	ושמתי אני את פני באיש ההוא ובמשפחתו והכרתי אתו ואת כל הזנים אחריו לזנות אחרי המלך מקרב עמם	
ויקרא	ויקרא כ	ו	והנפש אשר תפנה אל האבת ואל הידענים לזנת אחריהם ונתתי את פני בנפש ההוא והכרתי אתו מקרב עמו	
ויקרא	ויקרא כ	ז	והתקדשתם והייתם קדשים כי אני יהוה אלהיכם	
ויקרא	ויקרא כ	ח	ושמרתם את חקתי ועשיתם אתם אני יהוה מקדשכם	
ויקרא	ויקרא כ	ט	כי איש איש אשר יקלל את אביו ואת אמו מות יומת אביו ואמו קלל דמיו בו	
ויקרא	ויקרא כ	י	ואיש אשר ינאף את אשת איש אשר ינאף את אשת רעהו מות יומת הנאף והנאפת	
ויקרא	ויקרא כ	יא	ואיש אשר ישכב את אשת אביו ערות אביו גלה מות יומתו שניהם דמיהם בם	
ויקרא	ויקרא כ	יב	ואיש אשר ישכב את כלתו מות יומתו שניהם תבל עשו דמיהם בם	
ויקרא	ויקרא כ	יג	ואיש אשר ישכב את זכר משכבי אשה תועבה עשו שניהם מות יומתו דמיהם בם	
ויקרא	ויקרא כ	יד	ואיש אשר יקח את אשה ואת אמה זמה הוא באש ישרפו אתו ואתהן ולא תהיה זמה בתוככם	
ויקרא	ויקרא כ	טו	ואיש אשר יתן שכבתו בבהמה מות יומת ואת הבהמה תהרגו	
ויקרא	ויקרא כ	טז	ואשה אשר תקרב אל כל בהמה לרבעה אתה והרגת את האשה ואת הבהמה מות יומתו דמיהם בם	
ויקרא	ויקרא כ	יז	ואיש אשר יקח את אחתו בת אביו או בת אמו וראה את ערותה והיא תראה את ערותו חסד הוא ונכרתו לעיני בני עמם ערות אחתו גלה עונו ישא	
ויקרא	ויקרא כ	יח	ואיש אשר ישכב את אשה דוה וגלה את ערותה את מקרה הערה והוא גלתה את מקור דמיה ונכרתו שניהם מקרב עמם	
ויקרא	ויקרא כ	יט	וערות אחות אמך ואחות אביך לא תגלה כי את שארו הערה עונם ישאו	
ויקרא	ויקרא כ	כ	ואיש אשר ישכב את דדתו ערות דדו גלה חטאם ישאו ערירים ימתו	
ויקרא	ויקרא כ	כא	ואיש אשר יקח את אשת אחיו נדה הוא ערות אחיו גלה ערירים יהיו	
ויקרא	ויקרא כ	כב	ושמרתם את כל חקתי ואת כל משפטי ועשיתם אתם ולא תקיא אתכם הארץ אשר אני מביא אתכם שמה לשבת בה	
ויקרא	ויקרא כ	כג	ולא תלכו בחקת הגוי אשר אני משלח מפניכם כי את כל אלה עשו ואקץ בם	
ויקרא	ויקרא כ	כד	ואמר לכם אתם תירשו את אדמתם ואני אתננה לכם לרשת אתה ארץ זבת חלב ודבש אני יהוה אלהיכם אשר הבדלתי אתכם מן העמים	
ויקרא	ויקרא כ	כה	והבדלתם בין הבהמה הטהרה לטמאה ובין העוף הטמא לטהר ולא תשקצו את נפשתיכם בבהמה ובעוף ובכל אשר תרמש האדמה אשר הבדלתי לכם לטמא	
ויקרא	ויקרא כ	כו	והייתם לי קדשים כי קדוש אני יהוה ואבדל אתכם מן העמים להיות לי	
ויקרא	ויקרא כ	כז	ואיש או אשה כי יהיה בהם אוב או ידעני מות יומתו באבן ירגמו אתם דמיהם בם	
ויקרא	ויקרא כא	א	ויאמר יהוה אל משה אמר אל הכהנים בני אהרן ואמרת אלהם לנפש לא יטמא בעמיו	
ויקרא	ויקרא כא	ב	כי אם לשארו הקרב אליו לאמו ולאביו ולבנו ולבתו ולאחיו	
ויקרא	ויקרא כא	ג	ולאחתו הבתולה הקרובה אליו אשר לא היתה לאיש לה יטמא	
ויקרא	ויקרא כא	ד	לא יטמא בעל בעמיו להחלו	
ויקרא	ויקרא כא	ה	לא יקרחה קרחה בראשם ופאת זקנם לא יגלחו ובבשרם לא ישרטו שרטת	
ויקרא	ויקרא כא	ו	קדשים יהיו לאלהיהם ולא יחללו שם אלהיהם כי את אשי יהוה לחם אלהיהם הם מקריבם והיו קדש	
ויקרא	ויקרא כא	ז	אשה זנה וחללה לא יקחו ואשה גרושה מאישה לא יקחו כי קדש הוא לאלהיו	
ויקרא	ויקרא כא	ח	וקדשתו כי את לחם אלהיך הוא מקריב קדש יהיה לך כי קדוש אני יהוה מקדשכם	
ויקרא	ויקרא כא	ט	ובת איש כהן כי תחל לזנות את אביה היא מחללת באש תשרף	
ויקרא	ויקרא כא	י	והכהן הגדול מאחיו אשר יוצק על ראשו שמן המשחה ומלא את ידו ללבש את הבגדים את ראשו לא יפרע ובגדיו לא יפרם	
ויקרא	ויקרא כא	יא	ועל כל נפשת מת לא יבא לאביו ולאמו לא יטמא	
ויקרא	ויקרא כא	יב	ומן המקדש לא יצא ולא יחלל את מקדש אלהיו כי נזר שמן משחת אלהיו עליו אני יהוה	
ויקרא	ויקרא כא	יג	והוא אשה בבתוליה יקח	
ויקרא	ויקרא כא	יד	אלמנה וגרושה וחללה זנה את אלה לא יקח כי אם בתולה מעמיו יקח אשה	
ויקרא	ויקרא כא	טו	ולא יחלל זרעו בעמיו כי אני יהוה מקדשו	
ויקרא	ויקרא כא	טז	וידבר יהוה אל משה לאמר	
ויקרא	ויקרא כא	יז	דבר אל אהרן לאמר איש מזרעך לדרתם אשר יהיה בו מום לא יקרב להקריב לחם אלהיו	
ויקרא	ויקרא כא	יח	כי כל איש אשר בו מום לא יקרב איש עור או פסח או חרם או שרוע	
ויקרא	ויקרא כא	יט	או איש אשר יהיה בו שבר רגל או שבר יד	
ויקרא	ויקרא כא	כ	או גבן או דק או תבלל בעינו או גרב או ילפת או מרוח אשך	
ויקרא	ויקרא כא	כא	כל איש אשר בו מום מזרע אהרן הכהן לא יגש להקריב את אשי יהוה מום בו את לחם אלהיו לא יגש להקריב	
ויקרא	ויקרא כא	כב	לחם אלהיו מקדשי הקדשים ומן הקדשים יאכל	
ויקרא	ויקרא כא	כג	אך אל הפרכת לא יבא ואל המזבח לא יגש כי מום בו ולא יחלל את מקדשי כי אני יהוה מקדשם	
ויקרא	ויקרא כא	כד	וידבר משה אל אהרן ואל בניו ואל כל בני ישראל	
ויקרא	ויקרא כב	א	וידבר יהוה אל משה לאמר	
ויקרא	ויקרא כב	ב	דבר אל אהרן ואל בניו וינזרו מקדשי בני ישראל ולא יחללו את שם קדשי אשר הם מקדשים לי אני יהוה	
ויקרא	ויקרא כב	ג	אמר אלהם לדרתיכם כל איש אשר יקרב מכל זרעכם אל הקדשים אשר יקדישו בני ישראל ליהוה וטמאתו עליו ונכרתה הנפש ההוא מלפני אני יהוה	
ויקרא	ויקרא כב	ד	איש איש מזרע אהרן והוא צרוע או זב בקדשים לא יאכל עד אשר יטהר והנגע בכל טמא נפש או איש אשר תצא ממנו שכבת זרע	
ויקרא	ויקרא כב	ה	או איש אשר יגע בכל שרץ אשר יטמא לו או באדם אשר יטמא לו לכל טמאתו	
ויקרא	ויקרא כב	ו	נפש אשר תגע בו וטמאה עד הערב ולא יאכל מן הקדשים כי אם רחץ בשרו במים	
ויקרא	ויקרא כב	ז	ובא השמש וטהר ואחר יאכל מן הקדשים כי לחמו הוא	
ויקרא	ויקרא כב	ח	נבלה וטרפה לא יאכל לטמאה בה אני יהוה	
ויקרא	ויקרא כב	ט	ושמרו את משמרתי ולא ישאו עליו חטא ומתו בו כי יחללהו אני יהוה מקדשם	
ויקרא	ויקרא כב	י	וכל זר לא יאכל קדש תושב כהן ושכיר לא יאכל קדש	
ויקרא	ויקרא כב	יא	וכהן כי יקנה נפש קנין כספו הוא יאכל בו ויליד ביתו הם יאכלו בלחמו	
ויקרא	ויקרא כב	יב	ובת כהן כי תהיה לאיש זר הוא בתרומת הקדשים לא תאכל	
ויקרא	ויקרא כב	יג	ובת כהן כי תהיה אלמנה וגרושה וזרע אין לה ושבה אל בית אביה כנעוריה מלחם אביה תאכל וכל זר לא יאכל בו	
ויקרא	ויקרא כב	יד	ואיש כי יאכל קדש בשגגה ויסף חמשיתו עליו ונתן לכהן את הקדש	
ויקרא	ויקרא כב	טו	ולא יחללו את קדשי בני ישראל את אשר ירימו ליהוה	
ויקרא	ויקרא כב	טז	והשיאו אותם עון אשמה באכלם את קדשיהם כי אני יהוה מקדשם	
ויקרא	ויקרא כב	יז	וידבר יהוה אל משה לאמר	
ויקרא	ויקרא כב	יח	דבר אל אהרן ואל בניו ואל כל בני ישראל ואמרת אלהם איש איש מבית ישראל ומן הגר בישראל אשר יקריב קרבנו לכל נדריהם ולכל נדבותם אשר יקריבו ליהוה לעלה	
ויקרא	ויקרא כב	יט	לרצנכם תמים זכר בבקר בכשבים ובעזים	
ויקרא	ויקרא כב	כ	כל אשר בו מום לא תקריבו כי לא לרצון יהיה לכם	
ויקרא	ויקרא כב	כא	ואיש כי יקריב זבח שלמים ליהוה לפלא נדר או לנדבה בבקר או בצאן תמים יהיה לרצון כל מום לא יהיה בו	
ויקרא	ויקרא כב	כב	עורת או שבור או חרוץ או יבלת או גרב או ילפת לא תקריבו אלה ליהוה ואשה לא תתנו מהם על המזבח ליהוה	
ויקרא	ויקרא כב	כג	ושור ושה שרוע וקלוט נדבה תעשה אתו ולנדר לא ירצה	
ויקרא	ויקרא כב	כד	ומעוך וכתות ונתוק וכרות לא תקריבו ליהוה ובארצכם לא תעשו	
ויקרא	ויקרא כב	כה	ומיד בן נכר לא תקריבו את לחם אלהיכם מכל אלה כי משחתם בהם מום בם לא ירצו לכם	
ויקרא	ויקרא כב	כו	וידבר יהוה אל משה לאמר	
ויקרא	ויקרא כב	כז	שור או כשב או עז כי יולד והיה שבעת ימים תחת אמו ומיום השמיני והלאה ירצה לקרבן אשה ליהוה	
ויקרא	ויקרא כב	כח	ושור או שה אתו ואת בנו לא תשחטו ביום אחד	
ויקרא	ויקרא כב	כט	וכי תזבחו זבח תודה ליהוה לרצנכם תזבחו	
ויקרא	ויקרא כב	ל	ביום ההוא יאכל לא תותירו ממנו עד בקר אני יהוה	
ויקרא	ויקרא כב	לא	ושמרתם מצותי ועשיתם אתם אני יהוה	
ויקרא	ויקרא כב	לב	ולא תחללו את שם קדשי ונקדשתי בתוך בני ישראל אני יהוה מקדשכם	
ויקרא	ויקרא כב	לג	המוציא אתכם מארץ מצרים להיות לכם לאלהים אני יהוה	
ויקרא	ויקרא כג	א	וידבר יהוה אל משה לאמר	
ויקרא	ויקרא כג	ב	דבר אל בני ישראל ואמרת אלהם מועדי יהוה אשר תקראו אתם מקראי קדש אלה הם מועדי	
ויקרא	ויקרא כג	ג	ששת ימים תעשה מלאכה וביום השביעי שבת שבתון מקרא קדש כל מלאכה לא תעשו שבת הוא ליהוה בכל מושבתיכם	
ויקרא	ויקרא כג	ד	אלה מועדי יהוה מקראי קדש אשר תקראו אתם במועדם	
ויקרא	ויקרא כג	ה	בחדש הראשון בארבעה עשר לחדש בין הערבים פסח ליהוה	
ויקרא	ויקרא כג	ו	ובחמשה עשר יום לחדש הזה חג המצות ליהוה שבעת ימים מצות תאכלו	
ויקרא	ויקרא כג	ז	ביום הראשון מקרא קדש יהיה לכם כל מלאכת עבדה לא תעשו	
ויקרא	ויקרא כג	ח	והקרבתם אשה ליהוה שבעת ימים ביום השביעי מקרא קדש כל מלאכת עבדה לא תעשו	
ויקרא	ויקרא כג	ט	וידבר יהוה אל משה לאמר	
ויקרא	ויקרא כג	י	דבר אל בני ישראל ואמרת אלהם כי תבאו אל הארץ אשר אני נתן לכם וקצרתם את קצירה והבאתם את עמר ראשית קצירכם אל הכהן	
ויקרא	ויקרא כג	יא	והניף את העמר לפני יהוה לרצנכם ממחרת השבת יניפנו הכהן	
ויקרא	ויקרא כג	יב	ועשיתם ביום הניפכם את העמר כבש תמים בן שנתו לעלה ליהוה	
ויקרא	ויקרא כג	יג	ומנחתו שני עשרנים סלת בלולה בשמן אשה ליהוה ריח ניחח ונסכה יין רביעת ההין	
ויקרא	ויקרא כג	יד	ולחם וקלי וכרמל לא תאכלו עד עצם היום הזה עד הביאכם את קרבן אלהיכם חקת עולם לדרתיכם בכל משבתיכם	
ויקרא	ויקרא כג	טו	וספרתם לכם ממחרת השבת מיום הביאכם את עמר התנופה שבע שבתות תמימת תהיינה	
ויקרא	ויקרא כג	טז	עד ממחרת השבת השביעת תספרו חמשים יום והקרבתם מנחה חדשה ליהוה	
ויקרא	ויקרא כג	יז	ממושבתיכם תביאו לחם תנופה שתים שני עשרנים סלת תהיינה חמץ תאפינה בכורים ליהוה	
ויקרא	ויקרא כג	יח	והקרבתם על הלחם שבעת כבשים תמימם בני שנה ופר בן בקר אחד ואילם שנים יהיו עלה ליהוה ומנחתם ונסכיהם אשה ריח ניחח ליהוה	
ויקרא	ויקרא כג	יט	ועשיתם שעיר עזים אחד לחטאת ושני כבשים בני שנה לזבח שלמים	
ויקרא	ויקרא כג	כ	והניף הכהן אתם על לחם הבכרים תנופה לפני יהוה על שני כבשים קדש יהיו ליהוה לכהן	
ויקרא	ויקרא כג	כא	וקראתם בעצם היום הזה מקרא קדש יהיה לכם כל מלאכת עבדה לא תעשו חקת עולם בכל מושבתיכם לדרתיכם	
ויקרא	ויקרא כג	כב	ובקצרכם את קציר ארצכם לא תכלה פאת שדך בקצרך ולקט קצירך לא תלקט לעני ולגר תעזב אתם אני יהוה אלהיכם	
ויקרא	ויקרא כג	כג	וידבר יהוה אל משה לאמר	
ויקרא	ויקרא כג	כד	דבר אל בני ישראל לאמר בחדש השביעי באחד לחדש יהיה לכם שבתון זכרון תרועה מקרא קדש	
ויקרא	ויקרא כג	כה	כל מלאכת עבדה לא תעשו והקרבתם אשה ליהוה	
ויקרא	ויקרא כג	כו	וידבר יהוה אל משה לאמר	
ויקרא	ויקרא כג	כז	אך בעשור לחדש השביעי הזה יום הכפרים הוא מקרא קדש יהיה לכם ועניתם את נפשתיכם והקרבתם אשה ליהוה	
ויקרא	ויקרא כג	כח	וכל מלאכה לא תעשו בעצם היום הזה כי יום כפרים הוא לכפר עליכם לפני יהוה אלהיכם	
ויקרא	ויקרא כג	כט	כי כל הנפש אשר לא תענה בעצם היום הזה ונכרתה מעמיה	
ויקרא	ויקרא כג	ל	וכל הנפש אשר תעשה כל מלאכה בעצם היום הזה והאבדתי את הנפש ההוא מקרב עמה	
ויקרא	ויקרא כג	לא	כל מלאכה לא תעשו חקת עולם לדרתיכם בכל משבתיכם	
ויקרא	ויקרא כג	לב	שבת שבתון הוא לכם ועניתם את נפשתיכם בתשעה לחדש בערב מערב עד ערב תשבתו שבתכם	
ויקרא	ויקרא כג	לג	וידבר יהוה אל משה לאמר	
ויקרא	ויקרא כג	לד	דבר אל בני ישראל לאמר בחמשה עשר יום לחדש השביעי הזה חג הסכות שבעת ימים ליהוה	
ויקרא	ויקרא כג	לה	ביום הראשון מקרא קדש כל מלאכת עבדה לא תעשו	
ויקרא	ויקרא כג	לו	שבעת ימים תקריבו אשה ליהוה ביום השמיני מקרא קדש יהיה לכם והקרבתם אשה ליהוה עצרת הוא כל מלאכת עבדה לא תעשו	
ויקרא	ויקרא כג	לז	אלה מועדי יהוה אשר תקראו אתם מקראי קדש להקריב אשה ליהוה עלה ומנחה זבח ונסכים דבר יום ביומו	
ויקרא	ויקרא כג	לח	מלבד שבתת יהוה ומלבד מתנותיכם ומלבד כל נדריכם ומלבד כל נדבתיכם אשר תתנו ליהוה	
ויקרא	ויקרא כג	לט	אך בחמשה עשר יום לחדש השביעי באספכם את תבואת הארץ תחגו את חג יהוה שבעת ימים ביום הראשון שבתון וביום השמיני שבתון	
ויקרא	ויקרא כג	מ	ולקחתם לכם ביום הראשון פרי עץ הדר כפת תמרים וענף עץ עבת וערבי נחל ושמחתם לפני יהוה אלהיכם שבעת ימים	
ויקרא	ויקרא כג	מא	וחגתם אתו חג ליהוה שבעת ימים בשנה חקת עולם לדרתיכם בחדש השביעי תחגו אתו	
ויקרא	ויקרא כג	מב	בסכת תשבו שבעת ימים כל האזרח בישראל ישבו בסכת	
ויקרא	ויקרא כג	מג	למען ידעו דרתיכם כי בסכות הושבתי את בני ישראל בהוציאי אותם מארץ מצרים אני יהוה אלהיכם	
ויקרא	ויקרא כג	מד	וידבר משה את מעדי יהוה אל בני ישראל	
ויקרא	ויקרא כד	א	וידבר יהוה אל משה לאמר	
ויקרא	ויקרא כד	ב	צו את בני ישראל ויקחו אליך שמן זית זך כתית למאור להעלת נר תמיד	
ויקרא	ויקרא כד	ג	מחוץ לפרכת העדת באהל מועד יערך אתו אהרן מערב עד בקר לפני יהוה תמיד חקת עולם לדרתיכם	
ויקרא	ויקרא כד	ד	על המנרה הטהרה יערך את הנרות לפני יהוה תמיד	
ויקרא	ויקרא כד	ה	ולקחת סלת ואפית אתה שתים עשרה חלות שני עשרנים יהיה החלה האחת	
ויקרא	ויקרא כד	ו	ושמת אותם שתים מערכות שש המערכת על השלחן הטהר לפני יהוה	
ויקרא	ויקרא כד	ז	ונתת על המערכת לבנה זכה והיתה ללחם לאזכרה אשה ליהוה	
ויקרא	ויקרא כד	ח	ביום השבת ביום השבת יערכנו לפני יהוה תמיד מאת בני ישראל ברית עולם	
ויקרא	ויקרא כד	ט	והיתה לאהרן ולבניו ואכלהו במקום קדש כי קדש קדשים הוא לו מאשי יהוה חק עולם	
ויקרא	ויקרא כד	י	ויצא בן אשה ישראלית והוא בן איש מצרי בתוך בני ישראל וינצו במחנה בן הישראלית ואיש הישראלי	
ויקרא	ויקרא כד	יא	ויקב בן האשה הישראלית את השם ויקלל ויביאו אתו אל משה ושם אמו שלמית בת דברי למטה דן	
ויקרא	ויקרא כד	יב	ויניחהו במשמר לפרש להם על פי יהוה	
ויקרא	ויקרא כד	יג	וידבר יהוה אל משה לאמר	
ויקרא	ויקרא כד	יד	הוצא את המקלל אל מחוץ למחנה וסמכו כל השמעים את ידיהם על ראשו ורגמו אתו כל העדה	
ויקרא	ויקרא כד	טו	ואל בני ישראל תדבר לאמר איש איש כי יקלל אלהיו ונשא חטאו	
ויקרא	ויקרא כד	טז	ונקב שם יהוה מות יומת רגום ירגמו בו כל העדה כגר כאזרח בנקבו שם יומת	
ויקרא	ויקרא כד	יז	ואיש כי יכה כל נפש אדם מות יומת	
ויקרא	ויקרא כד	יח	ומכה נפש בהמה ישלמנה נפש תחת נפש	
ויקרא	ויקרא כד	יט	ואיש כי יתן מום בעמיתו כאשר עשה כן יעשה לו	
ויקרא	ויקרא כד	כ	שבר תחת שבר עין תחת עין שן תחת שן כאשר יתן מום באדם כן ינתן בו	
ויקרא	ויקרא כד	כא	ומכה בהמה ישלמנה ומכה אדם יומת	
ויקרא	ויקרא כד	כב	משפט אחד יהיה לכם כגר כאזרח יהיה כי אני יהוה אלהיכם	
ויקרא	ויקרא כד	כג	וידבר משה אל בני ישראל ויוציאו את המקלל אל מחוץ למחנה וירגמו אתו אבן ובני ישראל עשו כאשר צוה יהוה את משה	
ויקרא	ויקרא כה	א	וידבר יהוה אל משה בהר סיני לאמר	
ויקרא	ויקרא כה	ב	דבר אל בני ישראל ואמרת אלהם כי תבאו אל הארץ אשר אני נתן לכם ושבתה הארץ שבת ליהוה	
ויקרא	ויקרא כה	ג	שש שנים תזרע שדך ושש שנים תזמר כרמך ואספת את תבואתה	
ויקרא	ויקרא כה	ד	ובשנה השביעת שבת שבתון יהיה לארץ שבת ליהוה שדך לא תזרע וכרמך לא תזמר	
ויקרא	ויקרא כה	ה	את ספיח קצירך לא תקצור ואת ענבי נזירך לא תבצר שנת שבתון יהיה לארץ	
ויקרא	ויקרא כה	ו	והיתה שבת הארץ לכם לאכלה לך ולעבדך ולאמתך ולשכירך ולתושבך הגרים עמך	
ויקרא	ויקרא כה	ז	ולבהמתך ולחיה אשר בארצך תהיה כל תבואתה לאכל	
ויקרא	ויקרא כה	ח	וספרת לך שבע שבתת שנים שבע שנים שבע פעמים והיו לך ימי שבע שבתת השנים תשע וארבעים שנה	
ויקרא	ויקרא כה	ט	והעברת שופר תרועה בחדש השבעי בעשור לחדש ביום הכפרים תעבירו שופר בכל ארצכם	
ויקרא	ויקרא כה	י	וקדשתם את שנת החמשים שנה וקראתם דרור בארץ לכל ישביה יובל הוא תהיה לכם ושבתם איש אל אחזתו ואיש אל משפחתו תשבו	
ויקרא	ויקרא כה	יא	יובל הוא שנת החמשים שנה תהיה לכם לא תזרעו ולא תקצרו את ספיחיה ולא תבצרו את נזריה	
ויקרא	ויקרא כה	יב	כי יובל הוא קדש תהיה לכם מן השדה תאכלו את תבואתה	
ויקרא	ויקרא כה	יג	בשנת היובל הזאת תשבו איש אל אחזתו	
ויקרא	ויקרא כה	יד	וכי תמכרו ממכר לעמיתך או קנה מיד עמיתך אל תונו איש את אחיו	
ויקרא	ויקרא כה	טו	במספר שנים אחר היובל תקנה מאת עמיתך במספר שני תבואת ימכר לך	
ויקרא	ויקרא כה	טז	לפי רב השנים תרבה מקנתו ולפי מעט השנים תמעיט מקנתו כי מספר תבואת הוא מכר לך	
ויקרא	ויקרא כה	יז	ולא תונו איש את עמיתו ויראת מאלהיך כי אני יהוה אלהיכם	
ויקרא	ויקרא כה	יח	ועשיתם את חקתי ואת משפטי תשמרו ועשיתם אתם וישבתם על הארץ לבטח	
ויקרא	ויקרא כה	יט	ונתנה הארץ פריה ואכלתם לשבע וישבתם לבטח עליה	
ויקרא	ויקרא כה	כ	וכי תאמרו מה נאכל בשנה השביעת הן לא נזרע ולא נאסף את תבואתנו	
ויקרא	ויקרא כה	כא	וצויתי את ברכתי לכם בשנה הששית ועשת את התבואה לשלש השנים	
ויקרא	ויקרא כה	כב	וזרעתם את השנה השמינת ואכלתם מן התבואה ישן עד השנה התשיעת עד בוא תבואתה תאכלו ישן	
ויקרא	ויקרא כה	כג	והארץ לא תמכר לצמתת כי לי הארץ כי גרים ותושבים אתם עמדי	
ויקרא	ויקרא כה	כד	ובכל ארץ אחזתכם גאלה תתנו לארץ	
ויקרא	ויקרא כה	כה	כי ימוך אחיך ומכר מאחזתו ובא גאלו הקרב אליו וגאל את ממכר אחיו	
ויקרא	ויקרא כה	כו	ואיש כי לא יהיה לו גאל והשיגה ידו ומצא כדי גאלתו	
ויקרא	ויקרא כה	כז	וחשב את שני ממכרו והשיב את העדף לאיש אשר מכר לו ושב לאחזתו	
ויקרא	ויקרא כה	כח	ואם לא מצאה ידו די השיב לו והיה ממכרו ביד הקנה אתו עד שנת היובל ויצא ביבל ושב לאחזתו	
ויקרא	ויקרא כה	כט	ואיש כי ימכר בית מושב עיר חומה והיתה גאלתו עד תם שנת ממכרו ימים תהיה גאלתו	
ויקרא	ויקרא כה	ל	ואם לא יגאל עד מלאת לו שנה תמימה וקם הבית אשר בעיר אשר לא חמה לצמיתת לקנה אתו לדרתיו לא יצא ביבל	
ויקרא	ויקרא כה	לא	ובתי החצרים אשר אין להם חמה סביב על שדה הארץ יחשב גאלה תהיה לו וביבל יצא	
ויקרא	ויקרא כה	לב	וערי הלוים בתי ערי אחזתם גאלת עולם תהיה ללוים	
ויקרא	ויקרא כה	לג	ואשר יגאל מן הלוים ויצא ממכר בית ועיר אחזתו ביבל כי בתי ערי הלוים הוא אחזתם בתוך בני ישראל	
ויקרא	ויקרא כה	לד	ושדה מגרש עריהם לא ימכר כי אחזת עולם הוא להם	
ויקרא	ויקרא כה	לה	וכי ימוך אחיך ומטה ידו עמך והחזקת בו גר ותושב וחי עמך	
ויקרא	ויקרא כה	לו	אל תקח מאתו נשך ותרבית ויראת מאלהיך וחי אחיך עמך	
ויקרא	ויקרא כה	לז	את כספך לא תתן לו בנשך ובמרבית לא תתן אכלך	
ויקרא	ויקרא כה	לח	אני יהוה אלהיכם אשר הוצאתי אתכם מארץ מצרים לתת לכם את ארץ כנען להיות לכם לאלהים	
ויקרא	ויקרא כה	לט	וכי ימוך אחיך עמך ונמכר לך לא תעבד בו עבדת עבד	
ויקרא	ויקרא כה	מ	כשכיר כתושב יהיה עמך עד שנת היבל יעבד עמך	
ויקרא	ויקרא כה	מא	ויצא מעמך הוא ובניו עמו ושב אל משפחתו ואל אחזת אבתיו ישוב	
ויקרא	ויקרא כה	מב	כי עבדי הם אשר הוצאתי אתם מארץ מצרים לא ימכרו ממכרת עבד	
ויקרא	ויקרא כה	מג	לא תרדה בו בפרך ויראת מאלהיך	
ויקרא	ויקרא כה	מד	ועבדך ואמתך אשר יהיו לך מאת הגוים אשר סביבתיכם מהם תקנו עבד ואמה	
ויקרא	ויקרא כה	מה	וגם מבני התושבים הגרים עמכם מהם תקנו וממשפחתם אשר עמכם אשר הולידו בארצכם והיו לכם לאחזה	
ויקרא	ויקרא כה	מו	והתנחלתם אתם לבניכם אחריכם לרשת אחזה לעלם בהם תעבדו ובאחיכם בני ישראל איש באחיו לא תרדה בו בפרך	
ויקרא	ויקרא כה	מז	וכי תשיג יד גר ותושב עמך ומך אחיך עמו ונמכר לגר תושב עמך או לעקר משפחת גר	
ויקרא	ויקרא כה	מח	אחרי נמכר גאלה תהיה לו אחד מאחיו יגאלנו	
ויקרא	ויקרא כה	מט	או דדו או בן דדו יגאלנו או משאר בשרו ממשפחתו יגאלנו או השיגה ידו ונגאל	
ויקרא	ויקרא כה	נ	וחשב עם קנהו משנת המכרו לו עד שנת היבל והיה כסף ממכרו במספר שנים כימי שכיר יהיה עמו	
ויקרא	ויקרא כה	נא	אם עוד רבות בשנים לפיהן ישיב גאלתו מכסף מקנתו	
ויקרא	ויקרא כה	נב	ואם מעט נשאר בשנים עד שנת היבל וחשב לו כפי שניו ישיב את גאלתו	
ויקרא	ויקרא כה	נג	כשכיר שנה בשנה יהיה עמו לא ירדנו בפרך לעיניך	
ויקרא	ויקרא כה	נד	ואם לא יגאל באלה ויצא בשנת היבל הוא ובניו עמו	
ויקרא	ויקרא כה	נה	כי לי בני ישראל עבדים עבדי הם אשר הוצאתי אותם מארץ מצרים אני יהוה אלהיכם	
ויקרא	ויקרא כו	א	לא תעשו לכם אלילם ופסל ומצבה לא תקימו לכם ואבן משכית לא תתנו בארצכם להשתחות עליה כי אני יהוה אלהיכם	
ויקרא	ויקרא כו	ב	את שבתתי תשמרו ומקדשי תיראו אני יהוה	
ויקרא	ויקרא כו	ג	אם בחקתי תלכו ואת מצותי תשמרו ועשיתם אתם	
ויקרא	ויקרא כו	ד	ונתתי גשמיכם בעתם ונתנה הארץ יבולה ועץ השדה יתן פריו	
ויקרא	ויקרא כו	ה	והשיג לכם דיש את בציר ובציר ישיג את זרע ואכלתם לחמכם לשבע וישבתם לבטח בארצכם	
ויקרא	ויקרא כו	ו	ונתתי שלום בארץ ושכבתם ואין מחריד והשבתי חיה רעה מן הארץ וחרב לא תעבר בארצכם	
ויקרא	ויקרא כו	ז	ורדפתם את איביכם ונפלו לפניכם לחרב	
ויקרא	ויקרא כו	ח	ורדפו מכם חמשה מאה ומאה מכם רבבה ירדפו ונפלו איביכם לפניכם לחרב	
ויקרא	ויקרא כו	ט	ופניתי אליכם והפריתי אתכם והרביתי אתכם והקימתי את בריתי אתכם	
ויקרא	ויקרא כו	י	ואכלתם ישן נושן וישן מפני חדש תוציאו	
ויקרא	ויקרא כו	יא	ונתתי משכני בתוככם ולא תגעל נפשי אתכם	
ויקרא	ויקרא כו	יב	והתהלכתי בתוככם והייתי לכם לאלהים ואתם תהיו לי לעם	
ויקרא	ויקרא כו	יג	אני יהוה אלהיכם אשר הוצאתי אתכם מארץ מצרים מהית להם עבדים ואשבר מטת עלכם ואולך אתכם קוממיות	
ויקרא	ויקרא כו	יד	ואם לא תשמעו לי ולא תעשו את כל המצות האלה	
ויקרא	ויקרא כו	טו	ואם בחקתי תמאסו ואם את משפטי תגעל נפשכם לבלתי עשות את כל מצותי להפרכם את בריתי	
ויקרא	ויקרא כו	טז	אף אני אעשה זאת לכם והפקדתי עליכם בהלה את השחפת ואת הקדחת מכלות עינים ומדיבת נפש וזרעתם לריק זרעכם ואכלהו איביכם	
ויקרא	ויקרא כו	יז	ונתתי פני בכם ונגפתם לפני איביכם ורדו בכם שנאיכם ונסתם ואין רדף אתכם	
ויקרא	ויקרא כו	יח	ואם עד אלה לא תשמעו לי ויספתי ליסרה אתכם שבע על חטאתיכם	
ויקרא	ויקרא כו	יט	ושברתי את גאון עזכם ונתתי את שמיכם כברזל ואת ארצכם כנחשה	
ויקרא	ויקרא כו	כ	ותם לריק כחכם ולא תתן ארצכם את יבולה ועץ הארץ לא יתן פריו	
ויקרא	ויקרא כו	כא	ואם תלכו עמי קרי ולא תאבו לשמע לי ויספתי עליכם מכה שבע כחטאתיכם	
ויקרא	ויקרא כו	כב	והשלחתי בכם את חית השדה ושכלה אתכם והכריתה את בהמתכם והמעיטה אתכם ונשמו דרכיכם	
ויקרא	ויקרא כו	כג	ואם באלה לא תוסרו לי והלכתם עמי קרי	
ויקרא	ויקרא כו	כד	והלכתי אף אני עמכם בקרי והכיתי אתכם גם אני שבע על חטאתיכם	
ויקרא	ויקרא כו	כה	והבאתי עליכם חרב נקמת נקם ברית ונאספתם אל עריכם ושלחתי דבר בתוככם ונתתם ביד אויב	
ויקרא	ויקרא כו	כו	בשברי לכם מטה לחם ואפו עשר נשים לחמכם בתנור אחד והשיבו לחמכם במשקל ואכלתם ולא תשבעו	
ויקרא	ויקרא כו	כז	ואם בזאת לא תשמעו לי והלכתם עמי בקרי	
ויקרא	ויקרא כו	כח	והלכתי עמכם בחמת קרי ויסרתי אתכם אף אני שבע על חטאתיכם	
ויקרא	ויקרא כו	כט	ואכלתם בשר בניכם ובשר בנתיכם תאכלו	
ויקרא	ויקרא כו	ל	והשמדתי את במתיכם והכרתי את חמניכם ונתתי את פגריכם על פגרי גלוליכם וגעלה נפשי אתכם	
ויקרא	ויקרא כו	לא	ונתתי את עריכם חרבה והשמותי את מקדשיכם ולא אריח בריח ניחחכם	
ויקרא	ויקרא כו	לב	והשמתי אני את הארץ ושממו עליה איביכם הישבים בה	
ויקרא	ויקרא כו	לג	ואתכם אזרה בגוים והריקתי אחריכם חרב והיתה ארצכם שממה ועריכם יהיו חרבה	
ויקרא	ויקרא כו	לד	אז תרצה הארץ את שבתתיה כל ימי השמה ואתם בארץ איביכם אז תשבת הארץ והרצת את שבתתיה	
ויקרא	ויקרא כו	לה	כל ימי השמה תשבת את אשר לא שבתה בשבתתיכם בשבתכם עליה	
ויקרא	ויקרא כו	לו	והנשארים בכם והבאתי מרך בלבבם בארצת איביהם ורדף אתם קול עלה נדף ונסו מנסת חרב ונפלו ואין רדף	
ויקרא	ויקרא כו	לז	וכשלו איש באחיו כמפני חרב ורדף אין ולא תהיה לכם תקומה לפני איביכם	
ויקרא	ויקרא כו	לח	ואבדתם בגוים ואכלה אתכם ארץ איביכם	
ויקרא	ויקרא כו	לט	והנשארים בכם ימקו בעונם בארצת איביכם ואף בעונת אבתם אתם ימקו	
ויקרא	ויקרא כו	מ	והתודו את עונם ואת עון אבתם במעלם אשר מעלו בי ואף אשר הלכו עמי בקרי	
ויקרא	ויקרא כו	מא	אף אני אלך עמם בקרי והבאתי אתם בארץ איביהם או אז יכנע לבבם הערל ואז ירצו את עונם	
ויקרא	ויקרא כו	מב	וזכרתי את בריתי יעקוב ואף את בריתי יצחק ואף את בריתי אברהם אזכר והארץ אזכר	
ויקרא	ויקרא כו	מג	והארץ תעזב מהם ותרץ את שבתתיה בהשמה מהם והם ירצו את עונם יען וביען במשפטי מאסו ואת חקתי געלה נפשם	
ויקרא	ויקרא כו	מד	ואף גם זאת בהיותם בארץ איביהם לא מאסתים ולא געלתים לכלתם להפר בריתי אתם כי אני יהוה אלהיהם	
ויקרא	ויקרא כו	מה	וזכרתי להם ברית ראשנים אשר הוצאתי אתם מארץ מצרים לעיני הגוים להיות להם לאלהים אני יהוה	
ויקרא	ויקרא כו	מו	אלה החקים והמשפטים והתורת אשר נתן יהוה בינו ובין בני ישראל בהר סיני ביד משה	
ויקרא	ויקרא כז	א	וידבר יהוה אל משה לאמר	
ויקרא	ויקרא כז	ב	דבר אל בני ישראל ואמרת אלהם איש כי יפלא נדר בערכך נפשת ליהוה	
ויקרא	ויקרא כז	ג	והיה ערכך הזכר מבן עשרים שנה ועד בן ששים שנה והיה ערכך חמשים שקל כסף בשקל הקדש	
ויקרא	ויקרא כז	ד	ואם נקבה הוא והיה ערכך שלשים שקל	
ויקרא	ויקרא כז	ה	ואם מבן חמש שנים ועד בן עשרים שנה והיה ערכך הזכר עשרים שקלים ולנקבה עשרת שקלים	
ויקרא	ויקרא כז	ו	ואם מבן חדש ועד בן חמש שנים והיה ערכך הזכר חמשה שקלים כסף ולנקבה ערכך שלשת שקלים כסף	
ויקרא	ויקרא כז	ז	ואם מבן ששים שנה ומעלה אם זכר והיה ערכך חמשה עשר שקל ולנקבה עשרה שקלים	
ויקרא	ויקרא כז	ח	ואם מך הוא מערכך והעמידו לפני הכהן והעריך אתו הכהן על פי אשר תשיג יד הנדר יעריכנו הכהן	
ויקרא	ויקרא כז	ט	ואם בהמה אשר יקריבו ממנה קרבן ליהוה כל אשר יתן ממנו ליהוה יהיה קדש	
ויקרא	ויקרא כז	י	לא יחליפנו ולא ימיר אתו טוב ברע או רע בטוב ואם המר ימיר בהמה בבהמה והיה הוא ותמורתו יהיה קדש	
ויקרא	ויקרא כז	יא	ואם כל בהמה טמאה אשר לא יקריבו ממנה קרבן ליהוה והעמיד את הבהמה לפני הכהן	
ויקרא	ויקרא כז	יב	והעריך הכהן אתה בין טוב ובין רע כערכך הכהן כן יהיה	
ויקרא	ויקרא כז	יג	ואם גאל יגאלנה ויסף חמישתו על ערכך	
ויקרא	ויקרא כז	יד	ואיש כי יקדש את ביתו קדש ליהוה והעריכו הכהן בין טוב ובין רע כאשר יעריך אתו הכהן כן יקום	
ויקרא	ויקרא כז	טו	ואם המקדיש יגאל את ביתו ויסף חמישית כסף ערכך עליו והיה לו	
ויקרא	ויקרא כז	טז	ואם משדה אחזתו יקדיש איש ליהוה והיה ערכך לפי זרעו זרע חמר שערים בחמשים שקל כסף	
ויקרא	ויקרא כז	יז	אם משנת היבל יקדיש שדהו כערכך יקום	
ויקרא	ויקרא כז	יח	ואם אחר היבל יקדיש שדהו וחשב לו הכהן את הכסף על פי השנים הנותרת עד שנת היבל ונגרע מערכך	
ויקרא	ויקרא כז	יט	ואם גאל יגאל את השדה המקדיש אתו ויסף חמשית כסף ערכך עליו וקם לו	
ויקרא	ויקרא כז	כ	ואם לא יגאל את השדה ואם מכר את השדה לאיש אחר לא יגאל עוד	
ויקרא	ויקרא כז	כא	והיה השדה בצאתו ביבל קדש ליהוה כשדה החרם לכהן תהיה אחזתו	
ויקרא	ויקרא כז	כב	ואם את שדה מקנתו אשר לא משדה אחזתו יקדיש ליהוה	
ויקרא	ויקרא כז	כג	וחשב לו הכהן את מכסת הערכך עד שנת היבל ונתן את הערכך ביום ההוא קדש ליהוה	
ויקרא	ויקרא כז	כד	בשנת היובל ישוב השדה לאשר קנהו מאתו לאשר לו אחזת הארץ	
ויקרא	ויקרא כז	כה	וכל ערכך יהיה בשקל הקדש עשרים גרה יהיה השקל	
ויקרא	ויקרא כז	כו	אך בכור אשר יבכר ליהוה בבהמה לא יקדיש איש אתו אם שור אם שה ליהוה הוא	
ויקרא	ויקרא כז	כז	ואם בבהמה הטמאה ופדה בערכך ויסף חמשתו עליו ואם לא יגאל ונמכר בערכך	
ויקרא	ויקרא כז	כח	אך כל חרם אשר יחרם איש ליהוה מכל אשר לו מאדם ובהמה ומשדה אחזתו לא ימכר ולא יגאל כל חרם קדש קדשים הוא ליהוה	
ויקרא	ויקרא כז	כט	כל חרם אשר יחרם מן האדם לא יפדה מות יומת	
ויקרא	ויקרא כז	ל	וכל מעשר הארץ מזרע הארץ מפרי העץ ליהוה הוא קדש ליהוה	
ויקרא	ויקרא כז	לא	ואם גאל יגאל איש ממעשרו חמשיתו יסף עליו	
ויקרא	ויקרא כז	לב	וכל מעשר בקר וצאן כל אשר יעבר תחת השבט העשירי יהיה קדש ליהוה	
ויקרא	ויקרא כז	לג	לא יבקר בין טוב לרע ולא ימירנו ואם המר ימירנו והיה הוא ותמורתו יהיה קדש לא יגאל	
ויקרא	ויקרא כז	לד	אלה המצות אשר צוה יהוה את משה אל בני ישראל בהר סיני	
במדבר	במדבר א	א	וידבר יהוה אל משה במדבר סיני באהל מועד באחד לחדש השני בשנה השנית לצאתם מארץ מצרים לאמר	
במדבר	במדבר א	ב	שאו את ראש כל עדת בני ישראל למשפחתם לבית אבתם במספר שמות כל זכר לגלגלתם	
במדבר	במדבר א	ג	מבן עשרים שנה ומעלה כל יצא צבא בישראל תפקדו אתם לצבאתם אתה ואהרן	
במדבר	במדבר א	ד	ואתכם יהיו איש איש למטה איש ראש לבית אבתיו הוא	
במדבר	במדבר א	ה	ואלה שמות האנשים אשר יעמדו אתכם לראובן אליצור בן שדיאור	
במדבר	במדבר א	ו	לשמעון שלמיאל בן צורישדי	
במדבר	במדבר א	ז	ליהודה נחשון בן עמינדב	
במדבר	במדבר א	ח	ליששכר נתנאל בן צוער	
במדבר	במדבר א	ט	לזבולן אליאב בן חלן	
במדבר	במדבר א	י	לבני יוסף לאפרים אלישמע בן עמיהוד למנשה גמליאל בן פדהצור	
במדבר	במדבר א	יא	לבנימן אבידן בן גדעני	
במדבר	במדבר א	יב	לדן אחיעזר בן עמישדי	
במדבר	במדבר א	יג	לאשר פגעיאל בן עכרן	
במדבר	במדבר א	יד	לגד אליסף בן דעואל	
במדבר	במדבר א	טו	לנפתלי אחירע בן עינן	
במדבר	במדבר א	טז	אלה קריאי העדה נשיאי מטות אבותם ראשי אלפי ישראל הם	
במדבר	במדבר א	יז	ויקח משה ואהרן את האנשים האלה אשר נקבו בשמות	
במדבר	במדבר א	יח	ואת כל העדה הקהילו באחד לחדש השני ויתילדו על משפחתם לבית אבתם במספר שמות מבן עשרים שנה ומעלה לגלגלתם	
במדבר	במדבר א	יט	כאשר צוה יהוה את משה ויפקדם במדבר סיני	
במדבר	במדבר א	כ	ויהיו בני ראובן בכר ישראל תולדתם למשפחתם לבית אבתם במספר שמות לגלגלתם כל זכר מבן עשרים שנה ומעלה כל יצא צבא	
במדבר	במדבר א	כא	פקדיהם למטה ראובן ששה וארבעים אלף וחמש מאות	
במדבר	במדבר א	כב	לבני שמעון תולדתם למשפחתם לבית אבתם פקדיו במספר שמות לגלגלתם כל זכר מבן עשרים שנה ומעלה כל יצא צבא	
במדבר	במדבר א	כג	פקדיהם למטה שמעון תשעה וחמשים אלף ושלש מאות	
במדבר	במדבר א	כד	לבני גד תולדתם למשפחתם לבית אבתם במספר שמות מבן עשרים שנה ומעלה כל יצא צבא	
במדבר	במדבר א	כה	פקדיהם למטה גד חמשה וארבעים אלף ושש מאות וחמשים	
במדבר	במדבר א	כו	לבני יהודה תולדתם למשפחתם לבית אבתם במספר שמת מבן עשרים שנה ומעלה כל יצא צבא	
במדבר	במדבר א	כז	פקדיהם למטה יהודה ארבעה ושבעים אלף ושש מאות	
במדבר	במדבר א	כח	לבני יששכר תולדתם למשפחתם לבית אבתם במספר שמת מבן עשרים שנה ומעלה כל יצא צבא	
במדבר	במדבר א	כט	פקדיהם למטה יששכר ארבעה וחמשים אלף וארבע מאות	
במדבר	במדבר א	ל	לבני זבולן תולדתם למשפחתם לבית אבתם במספר שמת מבן עשרים שנה ומעלה כל יצא צבא	
במדבר	במדבר א	לא	פקדיהם למטה זבולן שבעה וחמשים אלף וארבע מאות	
במדבר	במדבר א	לב	לבני יוסף לבני אפרים תולדתם למשפחתם לבית אבתם במספר שמת מבן עשרים שנה ומעלה כל יצא צבא	
במדבר	במדבר א	לג	פקדיהם למטה אפרים ארבעים אלף וחמש מאות	
במדבר	במדבר א	לד	לבני מנשה תולדתם למשפחתם לבית אבתם במספר שמות מבן עשרים שנה ומעלה כל יצא צבא	
במדבר	במדבר א	לה	פקדיהם למטה מנשה שנים ושלשים אלף ומאתים	
במדבר	במדבר א	לו	לבני בנימן תולדתם למשפחתם לבית אבתם במספר שמת מבן עשרים שנה ומעלה כל יצא צבא	
במדבר	במדבר א	לז	פקדיהם למטה בנימן חמשה ושלשים אלף וארבע מאות	
במדבר	במדבר א	לח	לבני דן תולדתם למשפחתם לבית אבתם במספר שמת מבן עשרים שנה ומעלה כל יצא צבא	
במדבר	במדבר א	לט	פקדיהם למטה דן שנים וששים אלף ושבע מאות	
במדבר	במדבר א	מ	לבני אשר תולדתם למשפחתם לבית אבתם במספר שמת מבן עשרים שנה ומעלה כל יצא צבא	
במדבר	במדבר א	מא	פקדיהם למטה אשר אחד וארבעים אלף וחמש מאות	
במדבר	במדבר א	מב	בני נפתלי תולדתם למשפחתם לבית אבתם במספר שמת מבן עשרים שנה ומעלה כל יצא צבא	
במדבר	במדבר א	מג	פקדיהם למטה נפתלי שלשה וחמשים אלף וארבע מאות	
במדבר	במדבר א	מד	אלה הפקדים אשר פקד משה ואהרן ונשיאי ישראל שנים עשר איש איש אחד לבית אבתיו היו	
במדבר	במדבר א	מה	ויהיו כל פקודי בני ישראל לבית אבתם מבן עשרים שנה ומעלה כל יצא צבא בישראל	
במדבר	במדבר א	מו	ויהיו כל הפקדים שש מאות אלף ושלשת אלפים וחמש מאות וחמשים	
במדבר	במדבר א	מז	והלוים למטה אבתם לא התפקדו בתוכם	
במדבר	במדבר א	מח	וידבר יהוה אל משה לאמר	
במדבר	במדבר א	מט	אך את מטה לוי לא תפקד ואת ראשם לא תשא בתוך בני ישראל	
במדבר	במדבר א	נ	ואתה הפקד את הלוים על משכן העדת ועל כל כליו ועל כל אשר לו המה ישאו את המשכן ואת כל כליו והם ישרתהו וסביב למשכן יחנו	
במדבר	במדבר א	נא	ובנסע המשכן יורידו אתו הלוים ובחנת המשכן יקימו אתו הלוים והזר הקרב יומת	
במדבר	במדבר א	נב	וחנו בני ישראל איש על מחנהו ואיש על דגלו לצבאתם	
במדבר	במדבר א	נג	והלוים יחנו סביב למשכן העדת ולא יהיה קצף על עדת בני ישראל ושמרו הלוים את משמרת משכן העדות	
במדבר	במדבר א	נד	ויעשו בני ישראל ככל אשר צוה יהוה את משה כן עשו	
במדבר	במדבר ב	א	וידבר יהוה אל משה ואל אהרן לאמר	
במדבר	במדבר ב	ב	איש על דגלו באתת לבית אבתם יחנו בני ישראל מנגד סביב לאהל מועד יחנו	
במדבר	במדבר ב	ג	והחנים קדמה מזרחה דגל מחנה יהודה לצבאתם ונשיא לבני יהודה נחשון בן עמינדב	
במדבר	במדבר ב	ד	וצבאו ופקדיהם ארבעה ושבעים אלף ושש מאות	
במדבר	במדבר ב	ה	והחנים עליו מטה יששכר ונשיא לבני יששכר נתנאל בן צוער	
במדבר	במדבר ב	ו	וצבאו ופקדיו ארבעה וחמשים אלף וארבע מאות	
במדבר	במדבר ב	ז	מטה זבולן ונשיא לבני זבולן אליאב בן חלן	
במדבר	במדבר ב	ח	וצבאו ופקדיו שבעה וחמשים אלף וארבע מאות	
במדבר	במדבר ב	ט	כל הפקדים למחנה יהודה מאת אלף ושמנים אלף וששת אלפים וארבע מאות לצבאתם ראשנה יסעו	
במדבר	במדבר ב	י	דגל מחנה ראובן תימנה לצבאתם ונשיא לבני ראובן אליצור בן שדיאור	
במדבר	במדבר ב	יא	וצבאו ופקדיו ששה וארבעים אלף וחמש מאות	
במדבר	במדבר ב	יב	והחונם עליו מטה שמעון ונשיא לבני שמעון שלמיאל בן צורי שדי	
במדבר	במדבר ב	יג	וצבאו ופקדיהם תשעה וחמשים אלף ושלש מאות	
במדבר	במדבר ב	יד	ומטה גד ונשיא לבני גד אליסף בן רעואל	
במדבר	במדבר ב	טו	וצבאו ופקדיהם חמשה וארבעים אלף ושש מאות וחמשים	
במדבר	במדבר ב	טז	כל הפקדים למחנה ראובן מאת אלף ואחד וחמשים אלף וארבע מאות וחמשים לצבאתם ושנים יסעו	
במדבר	במדבר ב	יז	ונסע אהל מועד מחנה הלוים בתוך המחנת כאשר יחנו כן יסעו איש על ידו לדגליהם	
במדבר	במדבר ב	יח	דגל מחנה אפרים לצבאתם ימה ונשיא לבני אפרים אלישמע בן עמיהוד	
במדבר	במדבר ב	יט	וצבאו ופקדיהם ארבעים אלף וחמש מאות	
במדבר	במדבר ב	כ	ועליו מטה מנשה ונשיא לבני מנשה גמליאל בן פדהצור	
במדבר	במדבר ב	כא	וצבאו ופקדיהם שנים ושלשים אלף ומאתים	
במדבר	במדבר ב	כב	ומטה בנימן ונשיא לבני בנימן אבידן בן גדעני	
במדבר	במדבר ב	כג	וצבאו ופקדיהם חמשה ושלשים אלף וארבע מאות	
במדבר	במדבר ב	כד	כל הפקדים למחנה אפרים מאת אלף ושמנת אלפים ומאה לצבאתם ושלשים יסעו	
במדבר	במדבר ב	כה	דגל מחנה דן צפנה לצבאתם ונשיא לבני דן אחיעזר בן עמישדי	
במדבר	במדבר ב	כו	וצבאו ופקדיהם שנים וששים אלף ושבע מאות	
במדבר	במדבר ב	כז	והחנים עליו מטה אשר ונשיא לבני אשר פגעיאל בן עכרן	
במדבר	במדבר ב	כח	וצבאו ופקדיהם אחד וארבעים אלף וחמש מאות	
במדבר	במדבר ב	כט	ומטה נפתלי ונשיא לבני נפתלי אחירע בן עינן	
במדבר	במדבר ב	ל	וצבאו ופקדיהם שלשה וחמשים אלף וארבע מאות	
במדבר	במדבר ב	לא	כל הפקדים למחנה דן מאת אלף ושבעה וחמשים אלף ושש מאות לאחרנה יסעו לדגליהם	
במדבר	במדבר ב	לב	אלה פקודי בני ישראל לבית אבתם כל פקודי המחנת לצבאתם שש מאות אלף ושלשת אלפים וחמש מאות וחמשים	
במדבר	במדבר ב	לג	והלוים לא התפקדו בתוך בני ישראל כאשר צוה יהוה את משה	
במדבר	במדבר ב	לד	ויעשו בני ישראל ככל אשר צוה יהוה את משה כן חנו לדגליהם וכן נסעו איש למשפחתיו על בית אבתיו	
במדבר	במדבר ג	א	ואלה תולדת אהרן ומשה ביום דבר יהוה את משה בהר סיני	
במדבר	במדבר ג	ב	ואלה שמות בני אהרן הבכר נדב ואביהוא אלעזר ואיתמר	
במדבר	במדבר ג	ג	אלה שמות בני אהרן הכהנים המשחים אשר מלא ידם לכהן	
במדבר	במדבר ג	ד	וימת נדב ואביהוא לפני יהוה בהקרבם אש זרה לפני יהוה במדבר סיני ובנים לא היו להם ויכהן אלעזר ואיתמר על פני אהרן אביהם	
במדבר	במדבר ג	ה	וידבר יהוה אל משה לאמר	
במדבר	במדבר ג	ו	הקרב את מטה לוי והעמדת אתו לפני אהרן הכהן ושרתו אתו	
במדבר	במדבר ג	ז	ושמרו את משמרתו ואת משמרת כל העדה לפני אהל מועד לעבד את עבדת המשכן	
במדבר	במדבר ג	ח	ושמרו את כל כלי אהל מועד ואת משמרת בני ישראל לעבד את עבדת המשכן	
במדבר	במדבר ג	ט	ונתתה את הלוים לאהרן ולבניו נתונם נתונם המה לו מאת בני ישראל	
במדבר	במדבר ג	י	ואת אהרן ואת בניו תפקד ושמרו את כהנתם והזר הקרב יומת	
במדבר	במדבר ג	יא	וידבר יהוה אל משה לאמר	
במדבר	במדבר ג	יב	ואני הנה לקחתי את הלוים מתוך בני ישראל תחת כל בכור פטר רחם מבני ישראל והיו לי הלוים	
במדבר	במדבר ג	יג	כי לי כל בכור ביום הכתי כל בכור בארץ מצרים הקדשתי לי כל בכור בישראל מאדם עד בהמה לי יהיו אני יהוה	
במדבר	במדבר ג	יד	וידבר יהוה אל משה במדבר סיני לאמר	
במדבר	במדבר ג	טו	פקד את בני לוי לבית אבתם למשפחתם כל זכר מבן חדש ומעלה תפקדם	
במדבר	במדבר ג	טז	ויפקד אתם משה על פי יהוה כאשר צוה	
במדבר	במדבר ג	יז	ויהיו אלה בני לוי בשמתם גרשון וקהת ומררי	
במדבר	במדבר ג	יח	ואלה שמות בני גרשון למשפחתם לבני ושמעי	
במדבר	במדבר ג	יט	ובני קהת למשפחתם עמרם ויצהר חברון ועזיאל	
במדבר	במדבר ג	כ	ובני מררי למשפחתם מחלי ומושי אלה הם משפחת הלוי לבית אבתם	
במדבר	במדבר ג	כא	לגרשון משפחת הלבני ומשפחת השמעי אלה הם משפחת הגרשני	
במדבר	במדבר ג	כב	פקדיהם במספר כל זכר מבן חדש ומעלה פקדיהם שבעת אלפים וחמש מאות	
במדבר	במדבר ג	כג	משפחת הגרשני אחרי המשכן יחנו ימה	
במדבר	במדבר ג	כד	ונשיא בית אב לגרשני אליסף בן לאל	
במדבר	במדבר ג	כה	ומשמרת בני גרשון באהל מועד המשכן והאהל מכסהו ומסך פתח אהל מועד	
במדבר	במדבר ג	כו	וקלעי החצר ואת מסך פתח החצר אשר על המשכן ועל המזבח סביב ואת מיתריו לכל עבדתו	
במדבר	במדבר ג	כז	ולקהת משפחת העמרמי ומשפחת היצהרי ומשפחת החברני ומשפחת העזיאלי אלה הם משפחת הקהתי	
במדבר	במדבר ג	כח	במספר כל זכר מבן חדש ומעלה שמנת אלפים ושש מאות שמרי משמרת הקדש	
במדבר	במדבר ג	כט	משפחת בני קהת יחנו על ירך המשכן תימנה	
במדבר	במדבר ג	ל	ונשיא בית אב למשפחת הקהתי אליצפן בן עזיאל	
במדבר	במדבר ג	לא	ומשמרתם הארן והשלחן והמנרה והמזבחת וכלי הקדש אשר ישרתו בהם והמסך וכל עבדתו	
במדבר	במדבר ג	לב	ונשיא נשיאי הלוי אלעזר בן אהרן הכהן פקדת שמרי משמרת הקדש	
במדבר	במדבר ג	לג	למררי משפחת המחלי ומשפחת המושי אלה הם משפחת מררי	
במדבר	במדבר ג	לד	ופקדיהם במספר כל זכר מבן חדש ומעלה ששת אלפים ומאתים	
במדבר	במדבר ג	לה	ונשיא בית אב למשפחת מררי צוריאל בן אביחיל על ירך המשכן יחנו צפנה	
במדבר	במדבר ג	לו	ופקדת משמרת בני מררי קרשי המשכן ובריחיו ועמדיו ואדניו וכל כליו וכל עבדתו	
במדבר	במדבר ג	לז	ועמדי החצר סביב ואדניהם ויתדתם ומיתריהם	
במדבר	במדבר ג	לח	והחנים לפני המשכן קדמה לפני אהל מועד מזרחה משה ואהרן ובניו שמרים משמרת המקדש למשמרת בני ישראל והזר הקרב יומת	
במדבר	במדבר ג	לט	כל פקודי הלוים אשר פקד משה ואהרן על פי יהוה למשפחתם כל זכר מבן חדש ומעלה שנים ועשרים אלף	
במדבר	במדבר ג	מ	ויאמר יהוה אל משה פקד כל בכר זכר לבני ישראל מבן חדש ומעלה ושא את מספר שמתם	
במדבר	במדבר ג	מא	ולקחת את הלוים לי אני יהוה תחת כל בכר בבני ישראל ואת בהמת הלוים תחת כל בכור בבהמת בני ישראל	
במדבר	במדבר ג	מב	ויפקד משה כאשר צוה יהוה אתו את כל בכור בבני ישראל	
במדבר	במדבר ג	מג	ויהי כל בכור זכר במספר שמת מבן חדש ומעלה לפקדיהם שנים ועשרים אלף שלשה ושבעים ומאתים	
במדבר	במדבר ג	מד	וידבר יהוה אל משה לאמר	
במדבר	במדבר ג	מה	קח את הלוים תחת כל בכור בבני ישראל ואת בהמת הלוים תחת בהמתם והיו לי הלוים אני יהוה	
במדבר	במדבר ג	מו	ואת פדויי השלשה והשבעים והמאתים העדפים על הלוים מבכור בני ישראל	
במדבר	במדבר ג	מז	ולקחת חמשת חמשת שקלים לגלגלת בשקל הקדש תקח עשרים גרה השקל	
במדבר	במדבר ג	מח	ונתתה הכסף לאהרן ולבניו פדויי העדפים בהם	
במדבר	במדבר ג	מט	ויקח משה את כסף הפדיום מאת העדפים על פדויי הלוים	
במדבר	במדבר ג	נ	מאת בכור בני ישראל לקח את הכסף חמשה וששים ושלש מאות ואלף בשקל הקדש	
במדבר	במדבר ג	נא	ויתן משה את כסף הפדים לאהרן ולבניו על פי יהוה כאשר צוה יהוה את משה	
במדבר	במדבר ד	א	וידבר יהוה אל משה ואל אהרן לאמר	
במדבר	במדבר ד	ב	נשא את ראש בני קהת מתוך בני לוי למשפחתם לבית אבתם	
במדבר	במדבר ד	ג	מבן שלשים שנה ומעלה ועד בן חמשים שנה כל בא לצבא לעשות מלאכה באהל מועד	
במדבר	במדבר ד	ד	זאת עבדת בני קהת באהל מועד קדש הקדשים	
במדבר	במדבר ד	ה	ובא אהרן ובניו בנסע המחנה והורדו את פרכת המסך וכסו בה את ארן העדת	
במדבר	במדבר ד	ו	ונתנו עליו כסוי עור תחש ופרשו בגד כליל תכלת מלמעלה ושמו בדיו	
במדבר	במדבר ד	ז	ועל שלחן הפנים יפרשו בגד תכלת ונתנו עליו את הקערת ואת הכפת ואת המנקית ואת קשות הנסך ולחם התמיד עליו יהיה	
במדבר	במדבר ד	ח	ופרשו עליהם בגד תולעת שני וכסו אתו במכסה עור תחש ושמו את בדיו	
במדבר	במדבר ד	ט	ולקחו בגד תכלת וכסו את מנרת המאור ואת נרתיה ואת מלקחיה ואת מחתתיה ואת כל כלי שמנה אשר ישרתו לה בהם	
במדבר	במדבר ד	י	ונתנו אתה ואת כל כליה אל מכסה עור תחש ונתנו על המוט	
במדבר	במדבר ד	יא	ועל מזבח הזהב יפרשו בגד תכלת וכסו אתו במכסה עור תחש ושמו את בדיו	
במדבר	במדבר ד	יב	ולקחו את כל כלי השרת אשר ישרתו בם בקדש ונתנו אל בגד תכלת וכסו אותם במכסה עור תחש ונתנו על המוט	
במדבר	במדבר ד	יג	ודשנו את המזבח ופרשו עליו בגד ארגמן	
במדבר	במדבר ד	יד	ונתנו עליו את כל כליו אשר ישרתו עליו בהם את המחתת את המזלגת ואת היעים ואת המזרקת כל כלי המזבח ופרשו עליו כסוי עור תחש ושמו בדיו	
במדבר	במדבר ד	טו	וכלה אהרן ובניו לכסת את הקדש ואת כל כלי הקדש בנסע המחנה ואחרי כן יבאו בני קהת לשאת ולא יגעו אל הקדש ומתו אלה משא בני קהת באהל מועד	
במדבר	במדבר ד	טז	ופקדת אלעזר בן אהרן הכהן שמן המאור וקטרת הסמים ומנחת התמיד ושמן המשחה פקדת כל המשכן וכל אשר בו בקדש ובכליו	
במדבר	במדבר ד	יז	וידבר יהוה אל משה ואל אהרן לאמר	
במדבר	במדבר ד	יח	אל תכריתו את שבט משפחת הקהתי מתוך הלוים	
במדבר	במדבר ד	יט	וזאת עשו להם וחיו ולא ימתו בגשתם את קדש הקדשים אהרן ובניו יבאו ושמו אותם איש איש על עבדתו ואל משאו	
במדבר	במדבר ד	כ	ולא יבאו לראות כבלע את הקדש ומתו	
במדבר	במדבר ד	כא	וידבר יהוה אל משה לאמר	
במדבר	במדבר ד	כב	נשא את ראש בני גרשון גם הם לבית אבתם למשפחתם	
במדבר	במדבר ד	כג	מבן שלשים שנה ומעלה עד בן חמשים שנה תפקד אותם כל הבא לצבא צבא לעבד עבדה באהל מועד	
במדבר	במדבר ד	כד	זאת עבדת משפחת הגרשני לעבד ולמשא	
במדבר	במדבר ד	כה	ונשאו את יריעת המשכן ואת אהל מועד מכסהו ומכסה התחש אשר עליו מלמעלה ואת מסך פתח אהל מועד	
במדבר	במדבר ד	כו	ואת קלעי החצר ואת מסך פתח שער החצר אשר על המשכן ועל המזבח סביב ואת מיתריהם ואת כל כלי עבדתם ואת כל אשר יעשה להם ועבדו	
במדבר	במדבר ד	כז	על פי אהרן ובניו תהיה כל עבדת בני הגרשני לכל משאם ולכל עבדתם ופקדתם עלהם במשמרת את כל משאם	
במדבר	במדבר ד	כח	זאת עבדת משפחת בני הגרשני באהל מועד ומשמרתם ביד איתמר בן אהרן הכהן	
במדבר	במדבר ד	כט	בני מררי למשפחתם לבית אבתם תפקד אתם	
במדבר	במדבר ד	ל	מבן שלשים שנה ומעלה ועד בן חמשים שנה תפקדם כל הבא לצבא לעבד את עבדת אהל מועד	
במדבר	במדבר ד	לא	וזאת משמרת משאם לכל עבדתם באהל מועד קרשי המשכן ובריחיו ועמודיו ואדניו	
במדבר	במדבר ד	לב	ועמודי החצר סביב ואדניהם ויתדתם ומיתריהם לכל כליהם ולכל עבדתם ובשמת תפקדו את כלי משמרת משאם	
במדבר	במדבר ד	לג	זאת עבדת משפחת בני מררי לכל עבדתם באהל מועד ביד איתמר בן אהרן הכהן	
במדבר	במדבר ד	לד	ויפקד משה ואהרן ונשיאי העדה את בני הקהתי למשפחתם ולבית אבתם	
במדבר	במדבר ד	לה	מבן שלשים שנה ומעלה ועד בן חמשים שנה כל הבא לצבא לעבדה באהל מועד	
במדבר	במדבר ד	לו	ויהיו פקדיהם למשפחתם אלפים שבע מאות וחמשים	
במדבר	במדבר ד	לז	אלה פקודי משפחת הקהתי כל העבד באהל מועד אשר פקד משה ואהרן על פי יהוה ביד משה	
במדבר	במדבר ד	לח	ופקודי בני גרשון למשפחותם ולבית אבתם	
במדבר	במדבר ד	לט	מבן שלשים שנה ומעלה ועד בן חמשים שנה כל הבא לצבא לעבדה באהל מועד	
במדבר	במדבר ד	מ	ויהיו פקדיהם למשפחתם לבית אבתם אלפים ושש מאות ושלשים	
במדבר	במדבר ד	מא	אלה פקודי משפחת בני גרשון כל העבד באהל מועד אשר פקד משה ואהרן על פי יהוה	
במדבר	במדבר ד	מב	ופקודי משפחת בני מררי למשפחתם לבית אבתם	
במדבר	במדבר ד	מג	מבן שלשים שנה ומעלה ועד בן חמשים שנה כל הבא לצבא לעבדה באהל מועד	
במדבר	במדבר ד	מד	ויהיו פקדיהם למשפחתם שלשת אלפים ומאתים	
במדבר	במדבר ד	מה	אלה פקודי משפחת בני מררי אשר פקד משה ואהרן על פי יהוה ביד משה	
במדבר	במדבר ד	מו	כל הפקדים אשר פקד משה ואהרן ונשיאי ישראל את הלוים למשפחתם ולבית אבתם	
במדבר	במדבר ד	מז	מבן שלשים שנה ומעלה ועד בן חמשים שנה כל הבא לעבד עבדת עבדה ועבדת משא באהל מועד	
במדבר	במדבר ד	מח	ויהיו פקדיהם שמנת אלפים וחמש מאות ושמנים	
במדבר	במדבר ד	מט	על פי יהוה פקד אותם ביד משה איש איש על עבדתו ועל משאו ופקדיו אשר צוה יהוה את משה	
במדבר	במדבר ה	א	וידבר יהוה אל משה לאמר	
במדבר	במדבר ה	ב	צו את בני ישראל וישלחו מן המחנה כל צרוע וכל זב וכל טמא לנפש	
במדבר	במדבר ה	ג	מזכר עד נקבה תשלחו אל מחוץ למחנה תשלחום ולא יטמאו את מחניהם אשר אני שכן בתוכם	
במדבר	במדבר ה	ד	ויעשו כן בני ישראל וישלחו אותם אל מחוץ למחנה כאשר דבר יהוה אל משה כן עשו בני ישראל	
במדבר	במדבר ה	ה	וידבר יהוה אל משה לאמר	
במדבר	במדבר ה	ו	דבר אל בני ישראל איש או אשה כי יעשו מכל חטאת האדם למעל מעל ביהוה ואשמה הנפש ההוא	
במדבר	במדבר ה	ז	והתודו את חטאתם אשר עשו והשיב את אשמו בראשו וחמישתו יסף עליו ונתן לאשר אשם לו	
במדבר	במדבר ה	ח	ואם אין לאיש גאל להשיב האשם אליו האשם המושב ליהוה לכהן מלבד איל הכפרים אשר יכפר בו עליו	
במדבר	במדבר ה	ט	וכל תרומה לכל קדשי בני ישראל אשר יקריבו לכהן לו יהיה	
במדבר	במדבר ה	י	ואיש את קדשיו לו יהיו איש אשר יתן לכהן לו יהיה	
במדבר	במדבר ה	יא	וידבר יהוה אל משה לאמר	
במדבר	במדבר ה	יב	דבר אל בני ישראל ואמרת אלהם איש איש כי תשטה אשתו ומעלה בו מעל	
במדבר	במדבר ה	יג	ושכב איש אתה שכבת זרע ונעלם מעיני אישה ונסתרה והיא נטמאה ועד אין בה והוא לא נתפשה	
במדבר	במדבר ה	יד	ועבר עליו רוח קנאה וקנא את אשתו והוא נטמאה או עבר עליו רוח קנאה וקנא את אשתו והיא לא נטמאה	
במדבר	במדבר ה	טו	והביא האיש את אשתו אל הכהן והביא את קרבנה עליה עשירת האיפה קמח שערים לא יצק עליו שמן ולא יתן עליו לבנה כי מנחת קנאת הוא מנחת זכרון מזכרת עון	
במדבר	במדבר ה	טז	והקריב אתה הכהן והעמדה לפני יהוה	
במדבר	במדבר ה	יז	ולקח הכהן מים קדשים בכלי חרש ומן העפר אשר יהיה בקרקע המשכן יקח הכהן ונתן אל המים	
במדבר	במדבר ה	יח	והעמיד הכהן את האשה לפני יהוה ופרע את ראש האשה ונתן על כפיה את מנחת הזכרון מנחת קנאת הוא וביד הכהן יהיו מי המרים המאררים	
במדבר	במדבר ה	יט	והשביע אתה הכהן ואמר אל האשה אם לא שכב איש אתך ואם לא שטית טמאה תחת אישך הנקי ממי המרים המאררים האלה	
במדבר	במדבר ה	כ	ואת כי שטית תחת אישך וכי נטמאת ויתן איש בך את שכבתו מבלעדי אישך	
במדבר	במדבר ה	כא	והשביע הכהן את האשה בשבעת האלה ואמר הכהן לאשה יתן יהוה אותך לאלה ולשבעה בתוך עמך בתת יהוה את ירכך נפלת ואת בטנך צבה	
במדבר	במדבר ה	כב	ובאו המים המאררים האלה במעיך לצבות בטן ולנפל ירך ואמרה האשה אמן אמן	
במדבר	במדבר ה	כג	וכתב את האלת האלה הכהן בספר ומחה אל מי המרים	
במדבר	במדבר ה	כד	והשקה את האשה את מי המרים המאררים ובאו בה המים המאררים למרים	
במדבר	במדבר ה	כה	ולקח הכהן מיד האשה את מנחת הקנאת והניף את המנחה לפני יהוה והקריב אתה אל המזבח	
במדבר	במדבר ה	כו	וקמץ הכהן מן המנחה את אזכרתה והקטיר המזבחה ואחר ישקה את האשה את המים	
במדבר	במדבר ה	כז	והשקה את המים והיתה אם נטמאה ותמעל מעל באישה ובאו בה המים המאררים למרים וצבתה בטנה ונפלה ירכה והיתה האשה לאלה בקרב עמה	
במדבר	במדבר ה	כח	ואם לא נטמאה האשה וטהרה הוא ונקתה ונזרעה זרע	
במדבר	במדבר ה	כט	זאת תורת הקנאת אשר תשטה אשה תחת אישה ונטמאה	
במדבר	במדבר ה	ל	או איש אשר תעבר עליו רוח קנאה וקנא את אשתו והעמיד את האשה לפני יהוה ועשה לה הכהן את כל התורה הזאת	
במדבר	במדבר ה	לא	ונקה האיש מעון והאשה ההוא תשא את עונה	
במדבר	במדבר ו	א	וידבר יהוה אל משה לאמר	
במדבר	במדבר ו	ב	דבר אל בני ישראל ואמרת אלהם איש או אשה כי יפלא לנדר נדר נזיר להזיר ליהוה	
במדבר	במדבר ו	ג	מיין ושכר יזיר חמץ יין וחמץ שכר לא ישתה וכל משרת ענבים לא ישתה וענבים לחים ויבשים לא יאכל	
במדבר	במדבר ו	ד	כל ימי נזרו מכל אשר יעשה מגפן היין מחרצנים ועד זג לא יאכל	
במדבר	במדבר ו	ה	כל ימי נדר נזרו תער לא יעבר על ראשו עד מלאת הימם אשר יזיר ליהוה קדש יהיה גדל פרע שער ראשו	
במדבר	במדבר ו	ו	כל ימי הזירו ליהוה על נפש מת לא יבא	
במדבר	במדבר ו	ז	לאביו ולאמו לאחיו ולאחתו לא יטמא להם במתם כי נזר אלהיו על ראשו	
במדבר	במדבר ו	ח	כל ימי נזרו קדש הוא ליהוה	
במדבר	במדבר ו	ט	וכי ימות מת עליו בפתע פתאם וטמא ראש נזרו וגלח ראשו ביום טהרתו ביום השביעי יגלחנו	
במדבר	במדבר ו	י	וביום השמיני יבא שתי תרים או שני בני יונה אל הכהן אל פתח אהל מועד	
במדבר	במדבר ו	יא	ועשה הכהן אחד לחטאת ואחד לעלה וכפר עליו מאשר חטא על הנפש וקדש את ראשו ביום ההוא	
במדבר	במדבר ו	יב	והזיר ליהוה את ימי נזרו והביא כבש בן שנתו לאשם והימים הראשנים יפלו כי טמא נזרו	
במדבר	במדבר ו	יג	וזאת תורת הנזיר ביום מלאת ימי נזרו יביא אתו אל פתח אהל מועד	
במדבר	במדבר ו	יד	והקריב את קרבנו ליהוה כבש בן שנתו תמים אחד לעלה וכבשה אחת בת שנתה תמימה לחטאת ואיל אחד תמים לשלמים	
במדבר	במדבר ו	טו	וסל מצות סלת חלת בלולת בשמן ורקיקי מצות משחים בשמן ומנחתם ונסכיהם	
במדבר	במדבר ו	טז	והקריב הכהן לפני יהוה ועשה את חטאתו ואת עלתו	
במדבר	במדבר ו	יז	ואת האיל יעשה זבח שלמים ליהוה על סל המצות ועשה הכהן את מנחתו ואת נסכו	
במדבר	במדבר ו	יח	וגלח הנזיר פתח אהל מועד את ראש נזרו ולקח את שער ראש נזרו ונתן על האש אשר תחת זבח השלמים	
במדבר	במדבר ו	יט	ולקח הכהן את הזרע בשלה מן האיל וחלת מצה אחת מן הסל ורקיק מצה אחד ונתן על כפי הנזיר אחר התגלחו את נזרו	
במדבר	במדבר ו	כ	והניף אותם הכהן תנופה לפני יהוה קדש הוא לכהן על חזה התנופה ועל שוק התרומה ואחר ישתה הנזיר יין	
במדבר	במדבר ו	כא	זאת תורת הנזיר אשר ידר קרבנו ליהוה על נזרו מלבד אשר תשיג ידו כפי נדרו אשר ידר כן יעשה על תורת נזרו	
במדבר	במדבר ו	כב	וידבר יהוה אל משה לאמר	
במדבר	במדבר ו	כג	דבר אל אהרן ואל בניו לאמר כה תברכו את בני ישראל אמור להם	
במדבר	במדבר ו	כד	יברכך יהוה וישמרך	
במדבר	במדבר ו	כה	יאר יהוה פניו אליך ויחנך	
במדבר	במדבר ו	כו	ישא יהוה פניו אליך וישם לך שלום	
במדבר	במדבר ו	כז	ושמו את שמי על בני ישראל ואני אברכם	
במדבר	במדבר ז	א	ויהי ביום כלות משה להקים את המשכן וימשח אתו ויקדש אתו ואת כל כליו ואת המזבח ואת כל כליו וימשחם ויקדש אתם	
במדבר	במדבר ז	ב	ויקריבו נשיאי ישראל ראשי בית אבתם הם נשיאי המטת הם העמדים על הפקדים	
במדבר	במדבר ז	ג	ויביאו את קרבנם לפני יהוה שש עגלת צב ושני עשר בקר עגלה על שני הנשאים ושור לאחד ויקריבו אותם לפני המשכן	
במדבר	במדבר ז	ד	ויאמר יהוה אל משה לאמר	
במדבר	במדבר ז	ה	קח מאתם והיו לעבד את עבדת אהל מועד ונתתה אותם אל הלוים איש כפי עבדתו	
במדבר	במדבר ז	ו	ויקח משה את העגלת ואת הבקר ויתן אותם אל הלוים	
במדבר	במדבר ז	ז	את שתי העגלות ואת ארבעת הבקר נתן לבני גרשון כפי עבדתם	
במדבר	במדבר ז	ח	ואת ארבע העגלת ואת שמנת הבקר נתן לבני מררי כפי עבדתם ביד איתמר בן אהרן הכהן	
במדבר	במדבר ז	ט	ולבני קהת לא נתן כי עבדת הקדש עלהם בכתף ישאו	
במדבר	במדבר ז	י	ויקריבו הנשאים את חנכת המזבח ביום המשח אתו ויקריבו הנשיאם את קרבנם לפני המזבח	
במדבר	במדבר ז	יא	ויאמר יהוה אל משה נשיא אחד ליום נשיא אחד ליום יקריבו את קרבנם לחנכת המזבח	
במדבר	במדבר ז	יב	ויהי המקריב ביום הראשון את קרבנו נחשון בן עמינדב למטה יהודה	
במדבר	במדבר ז	יג	וקרבנו קערת כסף אחת שלשים ומאה משקלה מזרק אחד כסף שבעים שקל בשקל הקדש שניהם מלאים סלת בלולה בשמן למנחה	
במדבר	במדבר ז	יד	כף אחת עשרה זהב מלאה קטרת	
במדבר	במדבר ז	טו	פר אחד בן בקר איל אחד כבש אחד בן שנתו לעלה	
במדבר	במדבר ז	טז	שעיר עזים אחד לחטאת	
במדבר	במדבר ז	יז	ולזבח השלמים בקר שנים אילם חמשה עתודים חמשה כבשים בני שנה חמשה זה קרבן נחשון בן עמינדב	
במדבר	במדבר ז	יח	ביום השני הקריב נתנאל בן צוער נשיא יששכר	
במדבר	במדבר ז	יט	הקרב את קרבנו קערת כסף אחת שלשים ומאה משקלה מזרק אחד כסף שבעים שקל בשקל הקדש שניהם מלאים סלת בלולה בשמן למנחה	
במדבר	במדבר ז	כ	כף אחת עשרה זהב מלאה קטרת	
במדבר	במדבר ז	כא	פר אחד בן בקר איל אחד כבש אחד בן שנתו לעלה	
במדבר	במדבר ז	כב	שעיר עזים אחד לחטאת	
במדבר	במדבר ז	כג	ולזבח השלמים בקר שנים אילם חמשה עתדים חמשה כבשים בני שנה חמשה זה קרבן נתנאל בן צוער	
במדבר	במדבר ז	כד	ביום השלישי נשיא לבני זבולן אליאב בן חלן	
במדבר	במדבר ז	כה	קרבנו קערת כסף אחת שלשים ומאה משקלה מזרק אחד כסף שבעים שקל בשקל הקדש שניהם מלאים סלת בלולה בשמן למנחה	
במדבר	במדבר ז	כו	כף אחת עשרה זהב מלאה קטרת	
במדבר	במדבר ז	כז	פר אחד בן בקר איל אחד כבש אחד בן שנתו לעלה	
במדבר	במדבר ז	כח	שעיר עזים אחד לחטאת	
במדבר	במדבר ז	כט	ולזבח השלמים בקר שנים אילם חמשה עתדים חמשה כבשים בני שנה חמשה זה קרבן אליאב בן חלן	
במדבר	במדבר ז	ל	ביום הרביעי נשיא לבני ראובן אליצור בן שדיאור	
במדבר	במדבר ז	לא	קרבנו קערת כסף אחת שלשים ומאה משקלה מזרק אחד כסף שבעים שקל בשקל הקדש שניהם מלאים סלת בלולה בשמן למנחה	
במדבר	במדבר ז	לב	כף אחת עשרה זהב מלאה קטרת	
במדבר	במדבר ז	לג	פר אחד בן בקר איל אחד כבש אחד בן שנתו לעלה	
במדבר	במדבר ז	לד	שעיר עזים אחד לחטאת	
במדבר	במדבר ז	לה	ולזבח השלמים בקר שנים אילם חמשה עתדים חמשה כבשים בני שנה חמשה זה קרבן אליצור בן שדיאור	
במדבר	במדבר ז	לו	ביום החמישי נשיא לבני שמעון שלמיאל בן צורישדי	
במדבר	במדבר ז	לז	קרבנו קערת כסף אחת שלשים ומאה משקלה מזרק אחד כסף שבעים שקל בשקל הקדש שניהם מלאים סלת בלולה בשמן למנחה	
במדבר	במדבר ז	לח	כף אחת עשרה זהב מלאה קטרת	
במדבר	במדבר ז	לט	פר אחד בן בקר איל אחד כבש אחד בן שנתו לעלה	
במדבר	במדבר ז	מ	שעיר עזים אחד לחטאת	
במדבר	במדבר ז	מא	ולזבח השלמים בקר שנים אילם חמשה עתדים חמשה כבשים בני שנה חמשה זה קרבן שלמיאל בן צורישדי	
במדבר	במדבר ז	מב	ביום הששי נשיא לבני גד אליסף בן דעואל	
במדבר	במדבר ז	מג	קרבנו קערת כסף אחת שלשים ומאה משקלה מזרק אחד כסף שבעים שקל בשקל הקדש שניהם מלאים סלת בלולה בשמן למנחה	
במדבר	במדבר ז	מד	כף אחת עשרה זהב מלאה קטרת	
במדבר	במדבר ז	מה	פר אחד בן בקר איל אחד כבש אחד בן שנתו לעלה	
במדבר	במדבר ז	מו	שעיר עזים אחד לחטאת	
במדבר	במדבר ז	מז	ולזבח השלמים בקר שנים אילם חמשה עתדים חמשה כבשים בני שנה חמשה זה קרבן אליסף בן דעואל	
במדבר	במדבר ז	מח	ביום השביעי נשיא לבני אפרים אלישמע בן עמיהוד	
במדבר	במדבר ז	מט	קרבנו קערת כסף אחת שלשים ומאה משקלה מזרק אחד כסף שבעים שקל בשקל הקדש שניהם מלאים סלת בלולה בשמן למנחה	
במדבר	במדבר ז	נ	כף אחת עשרה זהב מלאה קטרת	
במדבר	במדבר ז	נא	פר אחד בן בקר איל אחד כבש אחד בן שנתו לעלה	
במדבר	במדבר ז	נב	שעיר עזים אחד לחטאת	
במדבר	במדבר ז	נג	ולזבח השלמים בקר שנים אילם חמשה עתדים חמשה כבשים בני שנה חמשה זה קרבן אלישמע בן עמיהוד	
במדבר	במדבר ז	נד	ביום השמיני נשיא לבני מנשה גמליאל בן פדה צור	
במדבר	במדבר ז	נה	קרבנו קערת כסף אחת שלשים ומאה משקלה מזרק אחד כסף שבעים שקל בשקל הקדש שניהם מלאים סלת בלולה בשמן למנחה	
במדבר	במדבר ז	נו	כף אחת עשרה זהב מלאה קטרת	
במדבר	במדבר ז	נז	פר אחד בן בקר איל אחד כבש אחד בן שנתו לעלה	
במדבר	במדבר ז	נח	שעיר עזים אחד לחטאת	
במדבר	במדבר ז	נט	ולזבח השלמים בקר שנים אילם חמשה עתדים חמשה כבשים בני שנה חמשה זה קרבן גמליאל בן פדהצור	
במדבר	במדבר ז	ס	ביום התשיעי נשיא לבני בנימן אבידן בן גדעני	
במדבר	במדבר ז	סא	קרבנו קערת כסף אחת שלשים ומאה משקלה מזרק אחד כסף שבעים שקל בשקל הקדש שניהם מלאים סלת בלולה בשמן למנחה	
במדבר	במדבר ז	סב	כף אחת עשרה זהב מלאה קטרת	
במדבר	במדבר ז	סג	פר אחד בן בקר איל אחד כבש אחד בן שנתו לעלה	
במדבר	במדבר ז	סד	שעיר עזים אחד לחטאת	
במדבר	במדבר ז	סה	ולזבח השלמים בקר שנים אילם חמשה עתדים חמשה כבשים בני שנה חמשה זה קרבן אבידן בן גדעני	
במדבר	במדבר ז	סו	ביום העשירי נשיא לבני דן אחיעזר בן עמישדי	
במדבר	במדבר ז	סז	קרבנו קערת כסף אחת שלשים ומאה משקלה מזרק אחד כסף שבעים שקל בשקל הקדש שניהם מלאים סלת בלולה בשמן למנחה	
במדבר	במדבר ז	סח	כף אחת עשרה זהב מלאה קטרת	
במדבר	במדבר ז	סט	פר אחד בן בקר איל אחד כבש אחד בן שנתו לעלה	
במדבר	במדבר ז	ע	שעיר עזים אחד לחטאת	
במדבר	במדבר ז	עא	ולזבח השלמים בקר שנים אילם חמשה עתדים חמשה כבשים בני שנה חמשה זה קרבן אחיעזר בן עמישדי	
במדבר	במדבר ז	עב	ביום עשתי עשר יום נשיא לבני אשר פגעיאל בן עכרן	
במדבר	במדבר ז	עג	קרבנו קערת כסף אחת שלשים ומאה משקלה מזרק אחד כסף שבעים שקל בשקל הקדש שניהם מלאים סלת בלולה בשמן למנחה	
במדבר	במדבר ז	עד	כף אחת עשרה זהב מלאה קטרת	
במדבר	במדבר ז	עה	פר אחד בן בקר איל אחד כבש אחד בן שנתו לעלה	
במדבר	במדבר ז	עו	שעיר עזים אחד לחטאת	
במדבר	במדבר ז	עז	ולזבח השלמים בקר שנים אילם חמשה עתדים חמשה כבשים בני שנה חמשה זה קרבן פגעיאל בן עכרן	
במדבר	במדבר ז	עח	ביום שנים עשר יום נשיא לבני נפתלי אחירע בן עינן	
במדבר	במדבר ז	עט	קרבנו קערת כסף אחת שלשים ומאה משקלה מזרק אחד כסף שבעים שקל בשקל הקדש שניהם מלאים סלת בלולה בשמן למנחה	
במדבר	במדבר ז	פ	כף אחת עשרה זהב מלאה קטרת	
במדבר	במדבר ז	פא	פר אחד בן בקר איל אחד כבש אחד בן שנתו לעלה	
במדבר	במדבר ז	פב	שעיר עזים אחד לחטאת	
במדבר	במדבר ז	פג	ולזבח השלמים בקר שנים אילם חמשה עתדים חמשה כבשים בני שנה חמשה זה קרבן אחירע בן עינן	
במדבר	במדבר ז	פד	זאת חנכת המזבח ביום המשח אתו מאת נשיאי ישראל קערת כסף שתים עשרה מזרקי כסף שנים עשר כפות זהב שתים עשרה	
במדבר	במדבר ז	פה	שלשים ומאה הקערה האחת כסף ושבעים המזרק האחד כל כסף הכלים אלפים וארבע מאות בשקל הקדש	
במדבר	במדבר ז	פו	כפות זהב שתים עשרה מלאת קטרת עשרה עשרה הכף בשקל הקדש כל זהב הכפות עשרים ומאה	
במדבר	במדבר ז	פז	כל הבקר לעלה שנים עשר פרים אילם שנים עשר כבשים בני שנה שנים עשר ומנחתם ושעירי עזים שנים עשר לחטאת	
במדבר	במדבר ז	פח	וכל בקר זבח השלמים עשרים וארבעה פרים אילם ששים עתדים ששים כבשים בני שנה ששים זאת חנכת המזבח אחרי המשח אתו	
במדבר	במדבר ז	פט	ובבא משה אל אהל מועד לדבר אתו וישמע את הקול מדבר אליו מעל הכפרת אשר על ארן העדת מבין שני הכרבים וידבר אליו	
במדבר	במדבר ח	א	וידבר יהוה אל משה לאמר	
במדבר	במדבר ח	ב	דבר אל אהרן ואמרת אליו בהעלתך את הנרת אל מול פני המנורה יאירו שבעת הנרות	
במדבר	במדבר ח	ג	ויעש כן אהרן אל מול פני המנורה העלה נרתיה כאשר צוה יהוה את משה	
במדבר	במדבר ח	ד	וזה מעשה המנרה מקשה זהב עד ירכה עד פרחה מקשה הוא כמראה אשר הראה יהוה את משה כן עשה את המנרה	
במדבר	במדבר ח	ה	וידבר יהוה אל משה לאמר	
במדבר	במדבר ח	ו	קח את הלוים מתוך בני ישראל וטהרת אתם	
במדבר	במדבר ח	ז	וכה תעשה להם לטהרם הזה עליהם מי חטאת והעבירו תער על כל בשרם וכבסו בגדיהם והטהרו	
במדבר	במדבר ח	ח	ולקחו פר בן בקר ומנחתו סלת בלולה בשמן ופר שני בן בקר תקח לחטאת	
במדבר	במדבר ח	ט	והקרבת את הלוים לפני אהל מועד והקהלת את כל עדת בני ישראל	
במדבר	במדבר ח	י	והקרבת את הלוים לפני יהוה וסמכו בני ישראל את ידיהם על הלוים	
במדבר	במדבר ח	יא	והניף אהרן את הלוים תנופה לפני יהוה מאת בני ישראל והיו לעבד את עבדת יהוה	
במדבר	במדבר ח	יב	והלוים יסמכו את ידיהם על ראש הפרים ועשה את האחד חטאת ואת האחד עלה ליהוה לכפר על הלוים	
במדבר	במדבר ח	יג	והעמדת את הלוים לפני אהרן ולפני בניו והנפת אתם תנופה ליהוה	
במדבר	במדבר ח	יד	והבדלת את הלוים מתוך בני ישראל והיו לי הלוים	
במדבר	במדבר ח	טו	ואחרי כן יבאו הלוים לעבד את אהל מועד וטהרת אתם והנפת אתם תנופה	
במדבר	במדבר ח	טז	כי נתנים נתנים המה לי מתוך בני ישראל תחת פטרת כל רחם בכור כל מבני ישראל לקחתי אתם לי	
במדבר	במדבר ח	יז	כי לי כל בכור בבני ישראל באדם ובבהמה ביום הכתי כל בכור בארץ מצרים הקדשתי אתם לי	
במדבר	במדבר ח	יח	ואקח את הלוים תחת כל בכור בבני ישראל	
במדבר	במדבר ח	יט	ואתנה את הלוים נתנים לאהרן ולבניו מתוך בני ישראל לעבד את עבדת בני ישראל באהל מועד ולכפר על בני ישראל ולא יהיה בבני ישראל נגף בגשת בני ישראל אל הקדש	
במדבר	במדבר ח	כ	ויעש משה ואהרן וכל עדת בני ישראל ללוים ככל אשר צוה יהוה את משה ללוים כן עשו להם בני ישראל	
במדבר	במדבר ח	כא	ויתחטאו הלוים ויכבסו בגדיהם וינף אהרן אתם תנופה לפני יהוה ויכפר עליהם אהרן לטהרם	
במדבר	במדבר ח	כב	ואחרי כן באו הלוים לעבד את עבדתם באהל מועד לפני אהרן ולפני בניו כאשר צוה יהוה את משה על הלוים כן עשו להם	
במדבר	במדבר ח	כג	וידבר יהוה אל משה לאמר	
במדבר	במדבר ח	כד	זאת אשר ללוים מבן חמש ועשרים שנה ומעלה יבוא לצבא צבא בעבדת אהל מועד	
במדבר	במדבר ח	כה	ומבן חמשים שנה ישוב מצבא העבדה ולא יעבד עוד	
במדבר	במדבר ח	כו	ושרת את אחיו באהל מועד לשמר משמרת ועבדה לא יעבד ככה תעשה ללוים במשמרתם	
במדבר	במדבר ט	א	וידבר יהוה אל משה במדבר סיני בשנה השנית לצאתם מארץ מצרים בחדש הראשון לאמר	
במדבר	במדבר ט	ב	ויעשו בני ישראל את הפסח במועדו	
במדבר	במדבר ט	ג	בארבעה עשר יום בחדש הזה בין הערבים תעשו אתו במעדו ככל חקתיו וככל משפטיו תעשו אתו	
במדבר	במדבר ט	ד	וידבר משה אל בני ישראל לעשת הפסח	
במדבר	במדבר ט	ה	ויעשו את הפסח בראשון בארבעה עשר יום לחדש בין הערבים במדבר סיני ככל אשר צוה יהוה את משה כן עשו בני ישראל	
במדבר	במדבר ט	ו	ויהי אנשים אשר היו טמאים לנפש אדם ולא יכלו לעשת הפסח ביום ההוא ויקרבו לפני משה ולפני אהרן ביום ההוא	
במדבר	במדבר ט	ז	ויאמרו האנשים ההמה אליו אנחנו טמאים לנפש אדם למה נגרע לבלתי הקריב את קרבן יהוה במעדו בתוך בני ישראל	
במדבר	במדבר ט	ח	ויאמר אלהם משה עמדו ואשמעה מה יצוה יהוה לכם	
במדבר	במדבר ט	ט	וידבר יהוה אל משה לאמר	
במדבר	במדבר ט	י	דבר אל בני ישראל לאמר איש איש כי יהיה טמא לנפש או בדרך רחקה לכם או לדרתיכם ועשה פסח ליהוה	
במדבר	במדבר ט	יא	בחדש השני בארבעה עשר יום בין הערבים יעשו אתו על מצות ומררים יאכלהו	
במדבר	במדבר ט	יב	לא ישאירו ממנו עד בקר ועצם לא ישברו בו ככל חקת הפסח יעשו אתו	
במדבר	במדבר ט	יג	והאיש אשר הוא טהור ובדרך לא היה וחדל לעשות הפסח ונכרתה הנפש ההוא מעמיה כי קרבן יהוה לא הקריב במעדו חטאו ישא האיש ההוא	
במדבר	במדבר ט	יד	וכי יגור אתכם גר ועשה פסח ליהוה כחקת הפסח וכמשפטו כן יעשה חקה אחת יהיה לכם ולגר ולאזרח הארץ	
במדבר	במדבר ט	טו	וביום הקים את המשכן כסה הענן את המשכן לאהל העדת ובערב יהיה על המשכן כמראה אש עד בקר	
במדבר	במדבר ט	טז	כן יהיה תמיד הענן יכסנו ומראה אש לילה	
במדבר	במדבר ט	יז	ולפי העלות הענן מעל האהל ואחרי כן יסעו בני ישראל ובמקום אשר ישכן שם הענן שם יחנו בני ישראל	
במדבר	במדבר ט	יח	על פי יהוה יסעו בני ישראל ועל פי יהוה יחנו כל ימי אשר ישכן הענן על המשכן יחנו	
במדבר	במדבר ט	יט	ובהאריך הענן על המשכן ימים רבים ושמרו בני ישראל את משמרת יהוה ולא יסעו	
במדבר	במדבר ט	כ	ויש אשר יהיה הענן ימים מספר על המשכן על פי יהוה יחנו ועל פי יהוה יסעו	
במדבר	במדבר ט	כא	ויש אשר יהיה הענן מערב עד בקר ונעלה הענן בבקר ונסעו או יומם ולילה ונעלה הענן ונסעו	
במדבר	במדבר ט	כב	או ימים או חדש או ימים בהאריך הענן על המשכן לשכן עליו יחנו בני ישראל ולא יסעו ובהעלתו יסעו	
במדבר	במדבר ט	כג	על פי יהוה יחנו ועל פי יהוה יסעו את משמרת יהוה שמרו על פי יהוה ביד משה	
במדבר	במדבר י	א	וידבר יהוה אל משה לאמר	
במדבר	במדבר י	ב	עשה לך שתי חצוצרת כסף מקשה תעשה אתם והיו לך למקרא העדה ולמסע את המחנות	
במדבר	במדבר י	ג	ותקעו בהן ונועדו אליך כל העדה אל פתח אהל מועד	
במדבר	במדבר י	ד	ואם באחת יתקעו ונועדו אליך הנשיאים ראשי אלפי ישראל	
במדבר	במדבר י	ה	ותקעתם תרועה ונסעו המחנות החנים קדמה	
במדבר	במדבר י	ו	ותקעתם תרועה שנית ונסעו המחנות החנים תימנה תרועה יתקעו למסעיהם	
במדבר	במדבר י	ז	ובהקהיל את הקהל תתקעו ולא תריעו	
במדבר	במדבר י	ח	ובני אהרן הכהנים יתקעו בחצצרות והיו לכם לחקת עולם לדרתיכם	
במדבר	במדבר י	ט	וכי תבאו מלחמה בארצכם על הצר הצרר אתכם והרעתם בחצצרת ונזכרתם לפני יהוה אלהיכם ונושעתם מאיביכם	
במדבר	במדבר י	י	וביום שמחתכם ובמועדיכם ובראשי חדשכם ותקעתם בחצצרת על עלתיכם ועל זבחי שלמיכם והיו לכם לזכרון לפני אלהיכם אני יהוה אלהיכם	
במדבר	במדבר י	יא	ויהי בשנה השנית בחדש השני בעשרים בחדש נעלה הענן מעל משכן העדת	
במדבר	במדבר י	יב	ויסעו בני ישראל למסעיהם ממדבר סיני וישכן הענן במדבר פארן	
במדבר	במדבר י	יג	ויסעו בראשנה על פי יהוה ביד משה	
במדבר	במדבר י	יד	ויסע דגל מחנה בני יהודה בראשנה לצבאתם ועל צבאו נחשון בן עמינדב	
במדבר	במדבר י	טו	ועל צבא מטה בני יששכר נתנאל בן צוער	
במדבר	במדבר י	טז	ועל צבא מטה בני זבולן אליאב בן חלן	
במדבר	במדבר י	יז	והורד המשכן ונסעו בני גרשון ובני מררי נשאי המשכן	
במדבר	במדבר י	יח	ונסע דגל מחנה ראובן לצבאתם ועל צבאו אליצור בן שדיאור	
במדבר	במדבר י	יט	ועל צבא מטה בני שמעון שלמיאל בן צורי שדי	
במדבר	במדבר י	כ	ועל צבא מטה בני גד אליסף בן דעואל	
במדבר	במדבר י	כא	ונסעו הקהתים נשאי המקדש והקימו את המשכן עד באם	
במדבר	במדבר י	כב	ונסע דגל מחנה בני אפרים לצבאתם ועל צבאו אלישמע בן עמיהוד	
במדבר	במדבר י	כג	ועל צבא מטה בני מנשה גמליאל בן פדהצור	
במדבר	במדבר י	כד	ועל צבא מטה בני בנימן אבידן בן גדעוני	
במדבר	במדבר י	כה	ונסע דגל מחנה בני דן מאסף לכל המחנת לצבאתם ועל צבאו אחיעזר בן עמישדי	
במדבר	במדבר י	כו	ועל צבא מטה בני אשר פגעיאל בן עכרן	
במדבר	במדבר י	כז	ועל צבא מטה בני נפתלי אחירע בן עינן	
במדבר	במדבר י	כח	אלה מסעי בני ישראל לצבאתם ויסעו	
במדבר	במדבר י	כט	ויאמר משה לחבב בן רעואל המדיני חתן משה נסעים אנחנו אל המקום אשר אמר יהוה אתו אתן לכם לכה אתנו והטבנו לך כי יהוה דבר טוב על ישראל	
במדבר	במדבר י	ל	ויאמר אליו לא אלך כי אם אל ארצי ואל מולדתי אלך	
במדבר	במדבר י	לא	ויאמר אל נא תעזב אתנו כי על כן ידעת חנתנו במדבר והיית לנו לעינים	
במדבר	במדבר י	לב	והיה כי תלך עמנו והיה הטוב ההוא אשר ייטיב יהוה עמנו והטבנו לך	
במדבר	במדבר י	לג	ויסעו מהר יהוה דרך שלשת ימים וארון ברית יהוה נסע לפניהם דרך שלשת ימים לתור להם מנוחה	
במדבר	במדבר י	לד	וענן יהוה עליהם יומם בנסעם מן המחנה	
במדבר	במדבר י	לה	ויהי בנסע הארן ויאמר משה קומה יהוה ויפצו איביך וינסו משנאיך מפניך	
במדבר	במדבר י	לו	ובנחה יאמר שובה יהוה רבבות אלפי ישראל	
במדבר	במדבר יא	א	ויהי העם כמתאננים רע באזני יהוה וישמע יהוה ויחר אפו ותבער בם אש יהוה ותאכל בקצה המחנה	
במדבר	במדבר יא	ב	ויצעק העם אל משה ויתפלל משה אל יהוה ותשקע האש	
במדבר	במדבר יא	ג	ויקרא שם המקום ההוא תבערה כי בערה בם אש יהוה	
במדבר	במדבר יא	ד	והאספסף אשר בקרבו התאוו תאוה וישבו ויבכו גם בני ישראל ויאמרו מי יאכלנו בשר	
במדבר	במדבר יא	ה	זכרנו את הדגה אשר נאכל במצרים חנם את הקשאים ואת האבטחים ואת החציר ואת הבצלים ואת השומים	
במדבר	במדבר יא	ו	ועתה נפשנו יבשה אין כל בלתי אל המן עינינו	
במדבר	במדבר יא	ז	והמן כזרע גד הוא ועינו כעין הבדלח	
במדבר	במדבר יא	ח	שטו העם ולקטו וטחנו ברחים או דכו במדכה ובשלו בפרור ועשו אתו עגות והיה טעמו כטעם לשד השמן	
במדבר	במדבר יא	ט	וברדת הטל על המחנה לילה ירד המן עליו	
במדבר	במדבר יא	י	וישמע משה את העם בכה למשפחתיו איש לפתח אהלו ויחר אף יהוה מאד ובעיני משה רע	
במדבר	במדבר יא	יא	ויאמר משה אל יהוה למה הרעת לעבדך ולמה לא מצתי חן בעיניך לשום את משא כל העם הזה עלי	
במדבר	במדבר יא	יב	האנכי הריתי את כל העם הזה אם אנכי ילדתיהו כי תאמר אלי שאהו בחיקך כאשר ישא האמן את הינק על האדמה אשר נשבעת לאבתיו	
במדבר	במדבר יא	יג	מאין לי בשר לתת לכל העם הזה כי יבכו עלי לאמר תנה לנו בשר ונאכלה	
במדבר	במדבר יא	יד	לא אוכל אנכי לבדי לשאת את כל העם הזה כי כבד ממני	
במדבר	במדבר יא	טו	ואם ככה את עשה לי הרגני נא הרג אם מצאתי חן בעיניך ואל אראה ברעתי	
במדבר	במדבר יא	טז	ויאמר יהוה אל משה אספה לי שבעים איש מזקני ישראל אשר ידעת כי הם זקני העם ושטריו ולקחת אתם אל אהל מועד והתיצבו שם עמך	
במדבר	במדבר יא	יז	וירדתי ודברתי עמך שם ואצלתי מן הרוח אשר עליך ושמתי עליהם ונשאו אתך במשא העם ולא תשא אתה לבדך	
במדבר	במדבר יא	יח	ואל העם תאמר התקדשו למחר ואכלתם בשר כי בכיתם באזני יהוה לאמר מי יאכלנו בשר כי טוב לנו במצרים ונתן יהוה לכם בשר ואכלתם	
במדבר	במדבר יא	יט	לא יום אחד תאכלון ולא יומים ולא חמשה ימים ולא עשרה ימים ולא עשרים יום	
במדבר	במדבר יא	כ	עד חדש ימים עד אשר יצא מאפכם והיה לכם לזרא יען כי מאסתם את יהוה אשר בקרבכם ותבכו לפניו לאמר למה זה יצאנו ממצרים	
במדבר	במדבר יא	כא	ויאמר משה שש מאות אלף רגלי העם אשר אנכי בקרבו ואתה אמרת בשר אתן להם ואכלו חדש ימים	
במדבר	במדבר יא	כב	הצאן ובקר ישחט להם ומצא להם אם את כל דגי הים יאסף להם ומצא להם	
במדבר	במדבר יא	כג	ויאמר יהוה אל משה היד יהוה תקצר עתה תראה היקרך דברי אם לא	
במדבר	במדבר יא	כד	ויצא משה וידבר אל העם את דברי יהוה ויאסף שבעים איש מזקני העם ויעמד אתם סביבת האהל	
במדבר	במדבר יא	כה	וירד יהוה בענן וידבר אליו ויאצל מן הרוח אשר עליו ויתן על שבעים איש הזקנים ויהי כנוח עליהם הרוח ויתנבאו ולא יספו	
במדבר	במדבר יא	כו	וישארו שני אנשים במחנה שם האחד אלדד ושם השני מידד ותנח עלהם הרוח והמה בכתבים ולא יצאו האהלה ויתנבאו במחנה	
במדבר	במדבר יא	כז	וירץ הנער ויגד למשה ויאמר אלדד ומידד מתנבאים במחנה	
במדבר	במדבר יא	כח	ויען יהושע בן נון משרת משה מבחריו ויאמר אדני משה כלאם	
במדבר	במדבר יא	כט	ויאמר לו משה המקנא אתה לי ומי יתן כל עם יהוה נביאים כי יתן יהוה את רוחו עליהם	
במדבר	במדבר יא	ל	ויאסף משה אל המחנה הוא וזקני ישראל	
במדבר	במדבר יא	לא	ורוח נסע מאת יהוה ויגז שלוים מן הים ויטש על המחנה כדרך יום כה וכדרך יום כה סביבות המחנה וכאמתים על פני הארץ	
במדבר	במדבר יא	לב	ויקם העם כל היום ההוא וכל הלילה וכל יום המחרת ויאספו את השלו הממעיט אסף עשרה חמרים וישטחו להם שטוח סביבות המחנה	
במדבר	במדבר יא	לג	הבשר עודנו בין שניהם טרם יכרת ואף יהוה חרה בעם ויך יהוה בעם מכה רבה מאד	
במדבר	במדבר יא	לד	ויקרא את שם המקום ההוא קברות התאוה כי שם קברו את העם המתאוים	
במדבר	במדבר יא	לה	מקברות התאוה נסעו העם חצרות ויהיו בחצרות	
במדבר	במדבר יב	א	ותדבר מרים ואהרן במשה על אדות האשה הכשית אשר לקח כי אשה כשית לקח	
במדבר	במדבר יב	ב	ויאמרו הרק אך במשה דבר יהוה הלא גם בנו דבר וישמע יהוה	
במדבר	במדבר יב	ג	והאיש משה ענו מאד מכל האדם אשר על פני האדמה	
במדבר	במדבר יב	ד	ויאמר יהוה פתאם אל משה ואל אהרן ואל מרים צאו שלשתכם אל אהל מועד ויצאו שלשתם	
במדבר	במדבר יב	ה	וירד יהוה בעמוד ענן ויעמד פתח האהל ויקרא אהרן ומרים ויצאו שניהם	
במדבר	במדבר יב	ו	ויאמר שמעו נא דברי אם יהיה נביאכם יהוה במראה אליו אתודע בחלום אדבר בו	
במדבר	במדבר יב	ז	לא כן עבדי משה בכל ביתי נאמן הוא	
במדבר	במדבר יב	ח	פה אל פה אדבר בו ומראה ולא בחידת ותמנת יהוה יביט ומדוע לא יראתם לדבר בעבדי במשה	
במדבר	במדבר יב	ט	ויחר אף יהוה בם וילך	
במדבר	במדבר יב	י	והענן סר מעל האהל והנה מרים מצרעת כשלג ויפן אהרן אל מרים והנה מצרעת	
במדבר	במדבר יב	יא	ויאמר אהרן אל משה בי אדני אל נא תשת עלינו חטאת אשר נואלנו ואשר חטאנו	
במדבר	במדבר יב	יב	אל נא תהי כמת אשר בצאתו מרחם אמו ויאכל חצי בשרו	
במדבר	במדבר יב	יג	ויצעק משה אל יהוה לאמר אל נא רפא נא לה	
במדבר	במדבר יב	יד	ויאמר יהוה אל משה ואביה ירק ירק בפניה הלא תכלם שבעת ימים תסגר שבעת ימים מחוץ למחנה ואחר תאסף	
במדבר	במדבר יב	טו	ותסגר מרים מחוץ למחנה שבעת ימים והעם לא נסע עד האסף מרים	
במדבר	במדבר יב	טז	ואחר נסעו העם מחצרות ויחנו במדבר פארן	
במדבר	במדבר יג	א	וידבר יהוה אל משה לאמר	
במדבר	במדבר יג	ב	שלח לך אנשים ויתרו את ארץ כנען אשר אני נתן לבני ישראל איש אחד איש אחד למטה אבתיו תשלחו כל נשיא בהם	
במדבר	במדבר יג	ג	וישלח אתם משה ממדבר פארן על פי יהוה כלם אנשים ראשי בני ישראל המה	
במדבר	במדבר יג	ד	ואלה שמותם למטה ראובן שמוע בן זכור	
במדבר	במדבר יג	ה	למטה שמעון שפט בן חורי	
במדבר	במדבר יג	ו	למטה יהודה כלב בן יפנה	
במדבר	במדבר יג	ז	למטה יששכר יגאל בן יוסף	
במדבר	במדבר יג	ח	למטה אפרים הושע בן נון	
במדבר	במדבר יג	ט	למטה בנימן פלטי בן רפוא	
במדבר	במדבר יג	י	למטה זבולן גדיאל בן סודי	
במדבר	במדבר יג	יא	למטה יוסף למטה מנשה גדי בן סוסי	
במדבר	במדבר יג	יב	למטה דן עמיאל בן גמלי	
במדבר	במדבר יג	יג	למטה אשר סתור בן מיכאל	
במדבר	במדבר יג	יד	למטה נפתלי נחבי בן ופסי	
במדבר	במדבר יג	טו	למטה גד גאואל בן מכי	
במדבר	במדבר יג	טז	אלה שמות האנשים אשר שלח משה לתור את הארץ ויקרא משה להושע בן נון יהושע	
במדבר	במדבר יג	יז	וישלח אתם משה לתור את ארץ כנען ויאמר אלהם עלו זה בנגב ועליתם את ההר	
במדבר	במדבר יג	יח	וראיתם את הארץ מה הוא ואת העם הישב עליה החזק הוא הרפה המעט הוא אם רב	
במדבר	במדבר יג	יט	ומה הארץ אשר הוא ישב בה הטובה הוא אם רעה ומה הערים אשר הוא יושב בהנה הבמחנים אם במבצרים	
במדבר	במדבר יג	כ	ומה הארץ השמנה הוא אם רזה היש בה עץ אם אין והתחזקתם ולקחתם מפרי הארץ והימים ימי בכורי ענבים	
במדבר	במדבר יג	כא	ויעלו ויתרו את הארץ ממדבר צן עד רחב לבא חמת	
במדבר	במדבר יג	כב	ויעלו בנגב ויבא עד חברון ושם אחימן ששי ותלמי ילידי הענק וחברון שבע שנים נבנתה לפני צען מצרים	
במדבר	במדבר יג	כג	ויבאו עד נחל אשכל ויכרתו משם זמורה ואשכול ענבים אחד וישאהו במוט בשנים ומן הרמנים ומן התאנים	
במדבר	במדבר יג	כד	למקום ההוא קרא נחל אשכול על אדות האשכול אשר כרתו משם בני ישראל	
במדבר	במדבר יג	כה	וישבו מתור הארץ מקץ ארבעים יום	
במדבר	במדבר יג	כו	וילכו ויבאו אל משה ואל אהרן ואל כל עדת בני ישראל אל מדבר פארן קדשה וישיבו אתם דבר ואת כל העדה ויראום את פרי הארץ	
במדבר	במדבר יג	כז	ויספרו לו ויאמרו באנו אל הארץ אשר שלחתנו וגם זבת חלב ודבש הוא וזה פריה	
במדבר	במדבר יג	כח	אפס כי עז העם הישב בארץ והערים בצרות גדלת מאד וגם ילדי הענק ראינו שם	
במדבר	במדבר יג	כט	עמלק יושב בארץ הנגב והחתי והיבוסי והאמרי יושב בהר והכנעני יושב על הים ועל יד הירדן	
במדבר	במדבר יג	ל	ויהס כלב את העם אל משה ויאמר עלה נעלה וירשנו אתה כי יכול נוכל לה	
במדבר	במדבר יג	לא	והאנשים אשר עלו עמו אמרו לא נוכל לעלות אל העם כי חזק הוא ממנו	
במדבר	במדבר יג	לב	ויציאו דבת הארץ אשר תרו אתה אל בני ישראל לאמר הארץ אשר עברנו בה לתור אתה ארץ אכלת יושביה הוא וכל העם אשר ראינו בתוכה אנשי מדות	
במדבר	במדבר יג	לג	ושם ראינו את הנפילים בני ענק מן הנפלים ונהי בעינינו כחגבים וכן היינו בעיניהם	
במדבר	במדבר יד	א	ותשא כל העדה ויתנו את קולם ויבכו העם בלילה ההוא	
במדבר	במדבר יד	ב	וילנו על משה ועל אהרן כל בני ישראל ויאמרו אלהם כל העדה לו מתנו בארץ מצרים או במדבר הזה לו מתנו	
במדבר	במדבר יד	ג	ולמה יהוה מביא אתנו אל הארץ הזאת לנפל בחרב נשינו וטפנו יהיו לבז הלוא טוב לנו שוב מצרימה	
במדבר	במדבר יד	ד	ויאמרו איש אל אחיו נתנה ראש ונשובה מצרימה	
במדבר	במדבר יד	ה	ויפל משה ואהרן על פניהם לפני כל קהל עדת בני ישראל	
במדבר	במדבר יד	ו	ויהושע בן נון וכלב בן יפנה מן התרים את הארץ קרעו בגדיהם	
במדבר	במדבר יד	ז	ויאמרו אל כל עדת בני ישראל לאמר הארץ אשר עברנו בה לתור אתה טובה הארץ מאד מאד	
במדבר	במדבר יד	ח	אם חפץ בנו יהוה והביא אתנו אל הארץ הזאת ונתנה לנו ארץ אשר הוא זבת חלב ודבש	
במדבר	במדבר יד	ט	אך ביהוה אל תמרדו ואתם אל תיראו את עם הארץ כי לחמנו הם סר צלם מעליהם ויהוה אתנו אל תיראם	
במדבר	במדבר יד	י	ויאמרו כל העדה לרגום אתם באבנים וכבוד יהוה נראה באהל מועד אל כל בני ישראל	
במדבר	במדבר יד	יא	ויאמר יהוה אל משה עד אנה ינאצני העם הזה ועד אנה לא יאמינו בי בכל האתות אשר עשיתי בקרבו	
במדבר	במדבר יד	יב	אכנו בדבר ואורשנו ואעשה אתך לגוי גדול ועצום ממנו	
במדבר	במדבר יד	יג	ויאמר משה אל יהוה ושמעו מצרים כי העלית בכחך את העם הזה מקרבו	
במדבר	במדבר יד	יד	ואמרו אל יושב הארץ הזאת שמעו כי אתה יהוה בקרב העם הזה אשר עין בעין נראה אתה יהוה ועננך עמד עלהם ובעמד ענן אתה הלך לפניהם יומם ובעמוד אש לילה	
במדבר	במדבר יד	טו	והמתה את העם הזה כאיש אחד ואמרו הגוים אשר שמעו את שמעך לאמר	
במדבר	במדבר יד	טז	מבלתי יכלת יהוה להביא את העם הזה אל הארץ אשר נשבע להם וישחטם במדבר	
במדבר	במדבר יד	יז	ועתה יגדל נא כח אדני כאשר דברת לאמר	
במדבר	במדבר יד	יח	יהוה ארך אפים ורב חסד נשא עון ופשע ונקה לא ינקה פקד עון אבות על בנים על שלשים ועל רבעים	
במדבר	במדבר יד	יט	סלח נא לעון העם הזה כגדל חסדך וכאשר נשאתה לעם הזה ממצרים ועד הנה	
במדבר	במדבר יד	כ	ויאמר יהוה סלחתי כדברך	
במדבר	במדבר יד	כא	ואולם חי אני וימלא כבוד יהוה את כל הארץ	
במדבר	במדבר יד	כב	כי כל האנשים הראים את כבדי ואת אתתי אשר עשיתי במצרים ובמדבר וינסו אתי זה עשר פעמים ולא שמעו בקולי	
במדבר	במדבר יד	כג	אם יראו את הארץ אשר נשבעתי לאבתם וכל מנאצי לא יראוה	
במדבר	במדבר יד	כד	ועבדי כלב עקב היתה רוח אחרת עמו וימלא אחרי והביאתיו אל הארץ אשר בא שמה וזרעו יורשנה	
במדבר	במדבר יד	כה	והעמלקי והכנעני יושב בעמק מחר פנו וסעו לכם המדבר דרך ים סוף	
במדבר	במדבר יד	כו	וידבר יהוה אל משה ואל אהרן לאמר	
במדבר	במדבר יד	כז	עד מתי לעדה הרעה הזאת אשר המה מלינים עלי את תלנות בני ישראל אשר המה מלינים עלי שמעתי	
במדבר	במדבר יד	כח	אמר אלהם חי אני נאם יהוה אם לא כאשר דברתם באזני כן אעשה לכם	
במדבר	במדבר יד	כט	במדבר הזה יפלו פגריכם וכל פקדיכם לכל מספרכם מבן עשרים שנה ומעלה אשר הלינתם עלי	
במדבר	במדבר יד	ל	אם אתם תבאו אל הארץ אשר נשאתי את ידי לשכן אתכם בה כי אם כלב בן יפנה ויהושע בן נון	
במדבר	במדבר יד	לא	וטפכם אשר אמרתם לבז יהיה והביאתי אתם וידעו את הארץ אשר מאסתם בה	
במדבר	במדבר יד	לב	ופגריכם אתם יפלו במדבר הזה	
במדבר	במדבר יד	לג	ובניכם יהיו רעים במדבר ארבעים שנה ונשאו את זנותיכם עד תם פגריכם במדבר	
במדבר	במדבר יד	לד	במספר הימים אשר תרתם את הארץ ארבעים יום יום לשנה יום לשנה תשאו את עונתיכם ארבעים שנה וידעתם את תנואתי	
במדבר	במדבר יד	לה	אני יהוה דברתי אם לא זאת אעשה לכל העדה הרעה הזאת הנועדים עלי במדבר הזה יתמו ושם ימתו	
במדבר	במדבר יד	לו	והאנשים אשר שלח משה לתור את הארץ וישבו וילונו עליו את כל העדה להוציא דבה על הארץ	
במדבר	במדבר יד	לז	וימתו האנשים מוצאי דבת הארץ רעה במגפה לפני יהוה	
במדבר	במדבר יד	לח	ויהושע בן נון וכלב בן יפנה חיו מן האנשים ההם ההלכים לתור את הארץ	
במדבר	במדבר יד	לט	וידבר משה את הדברים האלה אל כל בני ישראל ויתאבלו העם מאד	
במדבר	במדבר יד	מ	וישכמו בבקר ויעלו אל ראש ההר לאמר הננו ועלינו אל המקום אשר אמר יהוה כי חטאנו	
במדבר	במדבר יד	מא	ויאמר משה למה זה אתם עברים את פי יהוה והוא לא תצלח	
במדבר	במדבר יד	מב	אל תעלו כי אין יהוה בקרבכם ולא תנגפו לפני איביכם	
במדבר	במדבר יד	מג	כי העמלקי והכנעני שם לפניכם ונפלתם בחרב כי על כן שבתם מאחרי יהוה ולא יהיה יהוה עמכם	
במדבר	במדבר יד	מד	ויעפלו לעלות אל ראש ההר וארון ברית יהוה ומשה לא משו מקרב המחנה	
במדבר	במדבר יד	מה	וירד העמלקי והכנעני הישב בהר ההוא ויכום ויכתום עד החרמה	
במדבר	במדבר טו	א	וידבר יהוה אל משה לאמר	
במדבר	במדבר טו	ב	דבר אל בני ישראל ואמרת אלהם כי תבאו אל ארץ מושבתיכם אשר אני נתן לכם	
במדבר	במדבר טו	ג	ועשיתם אשה ליהוה עלה או זבח לפלא נדר או בנדבה או במעדיכם לעשות ריח ניחח ליהוה מן הבקר או מן הצאן	
במדבר	במדבר טו	ד	והקריב המקריב קרבנו ליהוה מנחה סלת עשרון בלול ברבעית ההין שמן	
במדבר	במדבר טו	ה	ויין לנסך רביעית ההין תעשה על העלה או לזבח לכבש האחד	
במדבר	במדבר טו	ו	או לאיל תעשה מנחה סלת שני עשרנים בלולה בשמן שלשית ההין	
במדבר	במדבר טו	ז	ויין לנסך שלשית ההין תקריב ריח ניחח ליהוה	
במדבר	במדבר טו	ח	וכי תעשה בן בקר עלה או זבח לפלא נדר או שלמים ליהוה	
במדבר	במדבר טו	ט	והקריב על בן הבקר מנחה סלת שלשה עשרנים בלול בשמן חצי ההין	
במדבר	במדבר טו	י	ויין תקריב לנסך חצי ההין אשה ריח ניחח ליהוה	
במדבר	במדבר טו	יא	ככה יעשה לשור האחד או לאיל האחד או לשה בכבשים או בעזים	
במדבר	במדבר טו	יב	כמספר אשר תעשו ככה תעשו לאחד כמספרם	
במדבר	במדבר טו	יג	כל האזרח יעשה ככה את אלה להקריב אשה ריח ניחח ליהוה	
במדבר	במדבר טו	יד	וכי יגור אתכם גר או אשר בתוככם לדרתיכם ועשה אשה ריח ניחח ליהוה כאשר תעשו כן יעשה	
במדבר	במדבר טו	טו	הקהל חקה אחת לכם ולגר הגר חקת עולם לדרתיכם ככם כגר יהיה לפני יהוה	
במדבר	במדבר טו	טז	תורה אחת ומשפט אחד יהיה לכם ולגר הגר אתכם	
במדבר	במדבר טו	יז	וידבר יהוה אל משה לאמר	
במדבר	במדבר טו	יח	דבר אל בני ישראל ואמרת אלהם בבאכם אל הארץ אשר אני מביא אתכם שמה	
במדבר	במדבר טו	יט	והיה באכלכם מלחם הארץ תרימו תרומה ליהוה	
במדבר	במדבר טו	כ	ראשית ערסתכם חלה תרימו תרומה כתרומת גרן כן תרימו אתה	
במדבר	במדבר טו	כא	מראשית ערסתיכם תתנו ליהוה תרומה לדרתיכם	
במדבר	במדבר טו	כב	וכי תשגו ולא תעשו את כל המצות האלה אשר דבר יהוה אל משה	
במדבר	במדבר טו	כג	את כל אשר צוה יהוה אליכם ביד משה מן היום אשר צוה יהוה והלאה לדרתיכם	
במדבר	במדבר טו	כד	והיה אם מעיני העדה נעשתה לשגגה ועשו כל העדה פר בן בקר אחד לעלה לריח ניחח ליהוה ומנחתו ונסכו כמשפט ושעיר עזים אחד לחטת	
במדבר	במדבר טו	כה	וכפר הכהן על כל עדת בני ישראל ונסלח להם כי שגגה הוא והם הביאו את קרבנם אשה ליהוה וחטאתם לפני יהוה על שגגתם	
במדבר	במדבר טו	כו	ונסלח לכל עדת בני ישראל ולגר הגר בתוכם כי לכל העם בשגגה	
במדבר	במדבר טו	כז	ואם נפש אחת תחטא בשגגה והקריבה עז בת שנתה לחטאת	
במדבר	במדבר טו	כח	וכפר הכהן על הנפש השגגת בחטאה בשגגה לפני יהוה לכפר עליו ונסלח לו	
במדבר	במדבר טו	כט	האזרח בבני ישראל ולגר הגר בתוכם תורה אחת יהיה לכם לעשה בשגגה	
במדבר	במדבר טו	ל	והנפש אשר תעשה ביד רמה מן האזרח ומן הגר את יהוה הוא מגדף ונכרתה הנפש ההוא מקרב עמה	
במדבר	במדבר טו	לא	כי דבר יהוה בזה ואת מצותו הפר הכרת תכרת הנפש ההוא עונה בה	
במדבר	במדבר טו	לב	ויהיו בני ישראל במדבר וימצאו איש מקשש עצים ביום השבת	
במדבר	במדבר טו	לג	ויקריבו אתו המצאים אתו מקשש עצים אל משה ואל אהרן ואל כל העדה	
במדבר	במדבר טו	לד	ויניחו אתו במשמר כי לא פרש מה יעשה לו	
במדבר	במדבר טו	לה	ויאמר יהוה אל משה מות יומת האיש רגום אתו באבנים כל העדה מחוץ למחנה	
במדבר	במדבר טו	לו	ויציאו אתו כל העדה אל מחוץ למחנה וירגמו אתו באבנים וימת כאשר צוה יהוה את משה	
במדבר	במדבר טו	לז	ויאמר יהוה אל משה לאמר	
במדבר	במדבר טו	לח	דבר אל בני ישראל ואמרת אלהם ועשו להם ציצת על כנפי בגדיהם לדרתם ונתנו על ציצת הכנף פתיל תכלת	
במדבר	במדבר טו	לט	והיה לכם לציצת וראיתם אתו וזכרתם את כל מצות יהוה ועשיתם אתם ולא תתורו אחרי לבבכם ואחרי עיניכם אשר אתם זנים אחריהם	
במדבר	במדבר טו	מ	למען תזכרו ועשיתם את כל מצותי והייתם קדשים לאלהיכם	
במדבר	במדבר טו	מא	אני יהוה אלהיכם אשר הוצאתי אתכם מארץ מצרים להיות לכם לאלהים אני יהוה אלהיכם	
במדבר	במדבר טז	א	ויקח קרח בן יצהר בן קהת בן לוי ודתן ואבירם בני אליאב ואון בן פלת בני ראובן	
במדבר	במדבר טז	ב	ויקמו לפני משה ואנשים מבני ישראל חמשים ומאתים נשיאי עדה קראי מועד אנשי שם	
במדבר	במדבר טז	ג	ויקהלו על משה ועל אהרן ויאמרו אלהם רב לכם כי כל העדה כלם קדשים ובתוכם יהוה ומדוע תתנשאו על קהל יהוה	
במדבר	במדבר טז	ד	וישמע משה ויפל על פניו	
במדבר	במדבר טז	ה	וידבר אל קרח ואל כל עדתו לאמר בקר וידע יהוה את אשר לו ואת הקדוש והקריב אליו ואת אשר יבחר בו יקריב אליו	
במדבר	במדבר טז	ו	זאת עשו קחו לכם מחתות קרח וכל עדתו	
במדבר	במדבר טז	ז	ותנו בהן אש ושימו עליהן קטרת לפני יהוה מחר והיה האיש אשר יבחר יהוה הוא הקדוש רב לכם בני לוי	
במדבר	במדבר טז	ח	ויאמר משה אל קרח שמעו נא בני לוי	
במדבר	במדבר טז	ט	המעט מכם כי הבדיל אלהי ישראל אתכם מעדת ישראל להקריב אתכם אליו לעבד את עבדת משכן יהוה ולעמד לפני העדה לשרתם	
במדבר	במדבר טז	י	ויקרב אתך ואת כל אחיך בני לוי אתך ובקשתם גם כהנה	
במדבר	במדבר טז	יא	לכן אתה וכל עדתך הנעדים על יהוה ואהרן מה הוא כי תלונו עליו	
במדבר	במדבר טז	יב	וישלח משה לקרא לדתן ולאבירם בני אליאב ויאמרו לא נעלה	
במדבר	במדבר טז	יג	המעט כי העליתנו מארץ זבת חלב ודבש להמיתנו במדבר כי תשתרר עלינו גם השתרר	
במדבר	במדבר טז	יד	אף לא אל ארץ זבת חלב ודבש הביאתנו ותתן לנו נחלת שדה וכרם העיני האנשים ההם תנקר לא נעלה	
במדבר	במדבר טז	טו	ויחר למשה מאד ויאמר אל יהוה אל תפן אל מנחתם לא חמור אחד מהם נשאתי ולא הרעתי את אחד מהם	
במדבר	במדבר טז	טז	ויאמר משה אל קרח אתה וכל עדתך היו לפני יהוה אתה והם ואהרן מחר	
במדבר	במדבר טז	יז	וקחו איש מחתתו ונתתם עליהם קטרת והקרבתם לפני יהוה איש מחתתו חמשים ומאתים מחתת ואתה ואהרן איש מחתתו	
במדבר	במדבר טז	יח	ויקחו איש מחתתו ויתנו עליהם אש וישימו עליהם קטרת ויעמדו פתח אהל מועד ומשה ואהרן	
במדבר	במדבר טז	יט	ויקהל עליהם קרח את כל העדה אל פתח אהל מועד וירא כבוד יהוה אל כל העדה	
במדבר	במדבר טז	כ	וידבר יהוה אל משה ואל אהרן לאמר	
במדבר	במדבר טז	כא	הבדלו מתוך העדה הזאת ואכלה אתם כרגע	
במדבר	במדבר טז	כב	ויפלו על פניהם ויאמרו אל אלהי הרוחת לכל בשר האיש אחד יחטא ועל כל העדה תקצף	
במדבר	במדבר טז	כג	וידבר יהוה אל משה לאמר	
במדבר	במדבר טז	כד	דבר אל העדה לאמר העלו מסביב למשכן קרח דתן ואבירם	
במדבר	במדבר טז	כה	ויקם משה וילך אל דתן ואבירם וילכו אחריו זקני ישראל	
במדבר	במדבר טז	כו	וידבר אל העדה לאמר סורו נא מעל אהלי האנשים הרשעים האלה ואל תגעו בכל אשר להם פן תספו בכל חטאתם	
במדבר	במדבר טז	כז	ויעלו מעל משכן קרח דתן ואבירם מסביב ודתן ואבירם יצאו נצבים פתח אהליהם ונשיהם ובניהם וטפם	
במדבר	במדבר טז	כח	ויאמר משה בזאת תדעון כי יהוה שלחני לעשות את כל המעשים האלה כי לא מלבי	
במדבר	במדבר טז	כט	אם כמות כל האדם ימתון אלה ופקדת כל האדם יפקד עליהם לא יהוה שלחני	
במדבר	במדבר טז	ל	ואם בריאה יברא יהוה ופצתה האדמה את פיה ובלעה אתם ואת כל אשר להם וירדו חיים שאלה וידעתם כי נאצו האנשים האלה את יהוה	
במדבר	במדבר טז	לא	ויהי ככלתו לדבר את כל הדברים האלה ותבקע האדמה אשר תחתיהם	
במדבר	במדבר טז	לב	ותפתח הארץ את פיה ותבלע אתם ואת בתיהם ואת כל האדם אשר לקרח ואת כל הרכוש	
במדבר	במדבר טז	לג	וירדו הם וכל אשר להם חיים שאלה ותכס עליהם הארץ ויאבדו מתוך הקהל	
במדבר	במדבר טז	לד	וכל ישראל אשר סביבתיהם נסו לקלם כי אמרו פן תבלענו הארץ	
במדבר	במדבר טז	לה	ואש יצאה מאת יהוה ותאכל את החמשים ומאתים איש מקריבי הקטרת	
במדבר	במדבר יז	א	וידבר יהוה אל משה לאמר	
במדבר	במדבר יז	ב	אמר אל אלעזר בן אהרן הכהן וירם את המחתת מבין השרפה ואת האש זרה הלאה כי קדשו	
במדבר	במדבר יז	ג	את מחתות החטאים האלה בנפשתם ועשו אתם רקעי פחים צפוי למזבח כי הקריבם לפני יהוה ויקדשו ויהיו לאות לבני ישראל	
במדבר	במדבר יז	ד	ויקח אלעזר הכהן את מחתות הנחשת אשר הקריבו השרפים וירקעום צפוי למזבח	
במדבר	במדבר יז	ה	זכרון לבני ישראל למען אשר לא יקרב איש זר אשר לא מזרע אהרן הוא להקטיר קטרת לפני יהוה ולא יהיה כקרח וכעדתו כאשר דבר יהוה ביד משה לו	
במדבר	במדבר יז	ו	וילנו כל עדת בני ישראל ממחרת על משה ועל אהרן לאמר אתם המתם את עם יהוה	
במדבר	במדבר יז	ז	ויהי בהקהל העדה על משה ועל אהרן ויפנו אל אהל מועד והנה כסהו הענן וירא כבוד יהוה	
במדבר	במדבר יז	ח	ויבא משה ואהרן אל פני אהל מועד	
במדבר	במדבר יז	ט	וידבר יהוה אל משה לאמר	
במדבר	במדבר יז	י	הרמו מתוך העדה הזאת ואכלה אתם כרגע ויפלו על פניהם	
במדבר	במדבר יז	יא	ויאמר משה אל אהרן קח את המחתה ותן עליה אש מעל המזבח ושים קטרת והולך מהרה אל העדה וכפר עליהם כי יצא הקצף מלפני יהוה החל הנגף	
במדבר	במדבר יז	יב	ויקח אהרן כאשר דבר משה וירץ אל תוך הקהל והנה החל הנגף בעם ויתן את הקטרת ויכפר על העם	
במדבר	במדבר יז	יג	ויעמד בין המתים ובין החיים ותעצר המגפה	
במדבר	במדבר יז	יד	ויהיו המתים במגפה ארבעה עשר אלף ושבע מאות מלבד המתים על דבר קרח	
במדבר	במדבר יז	טו	וישב אהרן אל משה אל פתח אהל מועד והמגפה נעצרה	
במדבר	במדבר יז	טז	וידבר יהוה אל משה לאמר	
במדבר	במדבר יז	יז	דבר אל בני ישראל וקח מאתם מטה מטה לבית אב מאת כל נשיאהם לבית אבתם שנים עשר מטות איש את שמו תכתב על מטהו	
במדבר	במדבר יז	יח	ואת שם אהרן תכתב על מטה לוי כי מטה אחד לראש בית אבותם	
במדבר	במדבר יז	יט	והנחתם באהל מועד לפני העדות אשר אועד לכם שמה	
במדבר	במדבר יז	כ	והיה האיש אשר אבחר בו מטהו יפרח והשכתי מעלי את תלנות בני ישראל אשר הם מלינם עליכם	
במדבר	במדבר יז	כא	וידבר משה אל בני ישראל ויתנו אליו כל נשיאיהם מטה לנשיא אחד מטה לנשיא אחד לבית אבתם שנים עשר מטות ומטה אהרן בתוך מטותם	
במדבר	במדבר יז	כב	וינח משה את המטת לפני יהוה באהל העדת	
במדבר	במדבר יז	כג	ויהי ממחרת ויבא משה אל אהל העדות והנה פרח מטה אהרן לבית לוי ויצא פרח ויצץ ציץ ויגמל שקדים	
במדבר	במדבר יז	כד	ויצא משה את כל המטת מלפני יהוה אל כל בני ישראל ויראו ויקחו איש מטהו	
במדבר	במדבר יז	כה	ויאמר יהוה אל משה השב את מטה אהרן לפני העדות למשמרת לאות לבני מרי ותכל תלונתם מעלי ולא ימתו	
במדבר	במדבר יז	כו	ויעש משה כאשר צוה יהוה אתו כן עשה	
במדבר	במדבר יז	כז	ויאמרו בני ישראל אל משה לאמר הן גוענו אבדנו כלנו אבדנו	
במדבר	במדבר יז	כח	כל הקרב הקרב אל משכן יהוה ימות האם תמנו לגוע	
במדבר	במדבר יח	א	ויאמר יהוה אל אהרן אתה ובניך ובית אביך אתך תשאו את עון המקדש ואתה ובניך אתך תשאו את עון כהנתכם	
במדבר	במדבר יח	ב	וגם את אחיך מטה לוי שבט אביך הקרב אתך וילוו עליך וישרתוך ואתה ובניך אתך לפני אהל העדת	
במדבר	במדבר יח	ג	ושמרו משמרתך ומשמרת כל האהל אך אל כלי הקדש ואל המזבח לא יקרבו ולא ימתו גם הם גם אתם	
במדבר	במדבר יח	ד	ונלוו עליך ושמרו את משמרת אהל מועד לכל עבדת האהל וזר לא יקרב אליכם	
במדבר	במדבר יח	ה	ושמרתם את משמרת הקדש ואת משמרת המזבח ולא יהיה עוד קצף על בני ישראל	
במדבר	במדבר יח	ו	ואני הנה לקחתי את אחיכם הלוים מתוך בני ישראל לכם מתנה נתנים ליהוה לעבד את עבדת אהל מועד	
במדבר	במדבר יח	ז	ואתה ובניך אתך תשמרו את כהנתכם לכל דבר המזבח ולמבית לפרכת ועבדתם עבדת מתנה אתן את כהנתכם והזר הקרב יומת	
במדבר	במדבר יח	ח	וידבר יהוה אל אהרן ואני הנה נתתי לך את משמרת תרומתי לכל קדשי בני ישראל לך נתתים למשחה ולבניך לחק עולם	
במדבר	במדבר יח	ט	זה יהיה לך מקדש הקדשים מן האש כל קרבנם לכל מנחתם ולכל חטאתם ולכל אשמם אשר ישיבו לי קדש קדשים לך הוא ולבניך	
במדבר	במדבר יח	י	בקדש הקדשים תאכלנו כל זכר יאכל אתו קדש יהיה לך	
במדבר	במדבר יח	יא	וזה לך תרומת מתנם לכל תנופת בני ישראל לך נתתים ולבניך ולבנתיך אתך לחק עולם כל טהור בביתך יאכל אתו	
במדבר	במדבר יח	יב	כל חלב יצהר וכל חלב תירוש ודגן ראשיתם אשר יתנו ליהוה לך נתתים	
במדבר	במדבר יח	יג	בכורי כל אשר בארצם אשר יביאו ליהוה לך יהיה כל טהור בביתך יאכלנו	
במדבר	במדבר יח	יד	כל חרם בישראל לך יהיה	
במדבר	במדבר יח	טו	כל פטר רחם לכל בשר אשר יקריבו ליהוה באדם ובבהמה יהיה לך אך פדה תפדה את בכור האדם ואת בכור הבהמה הטמאה תפדה	
במדבר	במדבר יח	טז	ופדויו מבן חדש תפדה בערכך כסף חמשת שקלים בשקל הקדש עשרים גרה הוא	
במדבר	במדבר יח	יז	אך בכור שור או בכור כשב או בכור עז לא תפדה קדש הם את דמם תזרק על המזבח ואת חלבם תקטיר אשה לריח ניחח ליהוה	
במדבר	במדבר יח	יח	ובשרם יהיה לך כחזה התנופה וכשוק הימין לך יהיה	
במדבר	במדבר יח	יט	כל תרומת הקדשים אשר ירימו בני ישראל ליהוה נתתי לך ולבניך ולבנתיך אתך לחק עולם ברית מלח עולם הוא לפני יהוה לך ולזרעך אתך	
במדבר	במדבר יח	כ	ויאמר יהוה אל אהרן בארצם לא תנחל וחלק לא יהיה לך בתוכם אני חלקך ונחלתך בתוך בני ישראל	
במדבר	במדבר יח	כא	ולבני לוי הנה נתתי כל מעשר בישראל לנחלה חלף עבדתם אשר הם עבדים את עבדת אהל מועד	
במדבר	במדבר יח	כב	ולא יקרבו עוד בני ישראל אל אהל מועד לשאת חטא למות	
במדבר	במדבר יח	כג	ועבד הלוי הוא את עבדת אהל מועד והם ישאו עונם חקת עולם לדרתיכם ובתוך בני ישראל לא ינחלו נחלה	
במדבר	במדבר יח	כד	כי את מעשר בני ישראל אשר ירימו ליהוה תרומה נתתי ללוים לנחלה על כן אמרתי להם בתוך בני ישראל לא ינחלו נחלה	
במדבר	במדבר יח	כה	וידבר יהוה אל משה לאמר	
במדבר	במדבר יח	כו	ואל הלוים תדבר ואמרת אלהם כי תקחו מאת בני ישראל את המעשר אשר נתתי לכם מאתם בנחלתכם והרמתם ממנו תרומת יהוה מעשר מן המעשר	
במדבר	במדבר יח	כז	ונחשב לכם תרומתכם כדגן מן הגרן וכמלאה מן היקב	
במדבר	במדבר יח	כח	כן תרימו גם אתם תרומת יהוה מכל מעשרתיכם אשר תקחו מאת בני ישראל ונתתם ממנו את תרומת יהוה לאהרן הכהן	
במדבר	במדבר יח	כט	מכל מתנתיכם תרימו את כל תרומת יהוה מכל חלבו את מקדשו ממנו	
במדבר	במדבר יח	ל	ואמרת אלהם בהרימכם את חלבו ממנו ונחשב ללוים כתבואת גרן וכתבואת יקב	
במדבר	במדבר יח	לא	ואכלתם אתו בכל מקום אתם וביתכם כי שכר הוא לכם חלף עבדתכם באהל מועד	
במדבר	במדבר יח	לב	ולא תשאו עליו חטא בהרימכם את חלבו ממנו ואת קדשי בני ישראל לא תחללו ולא תמותו	
במדבר	במדבר יט	א	וידבר יהוה אל משה ואל אהרן לאמר	
במדבר	במדבר יט	ב	זאת חקת התורה אשר צוה יהוה לאמר דבר אל בני ישראל ויקחו אליך פרה אדמה תמימה אשר אין בה מום אשר לא עלה עליה על	
במדבר	במדבר יט	ג	ונתתם אתה אל אלעזר הכהן והוציא אתה אל מחוץ למחנה ושחט אתה לפניו	
במדבר	במדבר יט	ד	ולקח אלעזר הכהן מדמה באצבעו והזה אל נכח פני אהל מועד מדמה שבע פעמים	
במדבר	במדבר יט	ה	ושרף את הפרה לעיניו את ערה ואת בשרה ואת דמה על פרשה ישרף	
במדבר	במדבר יט	ו	ולקח הכהן עץ ארז ואזוב ושני תולעת והשליך אל תוך שרפת הפרה	
במדבר	במדבר יט	ז	וכבס בגדיו הכהן ורחץ בשרו במים ואחר יבא אל המחנה וטמא הכהן עד הערב	
במדבר	במדבר יט	ח	והשרף אתה יכבס בגדיו במים ורחץ בשרו במים וטמא עד הערב	
במדבר	במדבר יט	ט	ואסף איש טהור את אפר הפרה והניח מחוץ למחנה במקום טהור והיתה לעדת בני ישראל למשמרת למי נדה חטאת הוא	
במדבר	במדבר יט	י	וכבס האסף את אפר הפרה את בגדיו וטמא עד הערב והיתה לבני ישראל ולגר הגר בתוכם לחקת עולם	
במדבר	במדבר יט	יא	הנגע במת לכל נפש אדם וטמא שבעת ימים	
במדבר	במדבר יט	יב	הוא יתחטא בו ביום השלישי וביום השביעי יטהר ואם לא יתחטא ביום השלישי וביום השביעי לא יטהר	
במדבר	במדבר יט	יג	כל הנגע במת בנפש האדם אשר ימות ולא יתחטא את משכן יהוה טמא ונכרתה הנפש ההוא מישראל כי מי נדה לא זרק עליו טמא יהיה עוד טמאתו בו	
במדבר	במדבר יט	יד	זאת התורה אדם כי ימות באהל כל הבא אל האהל וכל אשר באהל יטמא שבעת ימים	
במדבר	במדבר יט	טו	וכל כלי פתוח אשר אין צמיד פתיל עליו טמא הוא	
במדבר	במדבר יט	טז	וכל אשר יגע על פני השדה בחלל חרב או במת או בעצם אדם או בקבר יטמא שבעת ימים	
במדבר	במדבר יט	יז	ולקחו לטמא מעפר שרפת החטאת ונתן עליו מים חיים אל כלי	
במדבר	במדבר יט	יח	ולקח אזוב וטבל במים איש טהור והזה על האהל ועל כל הכלים ועל הנפשות אשר היו שם ועל הנגע בעצם או בחלל או במת או בקבר	
במדבר	במדבר יט	יט	והזה הטהר על הטמא ביום השלישי וביום השביעי וחטאו ביום השביעי וכבס בגדיו ורחץ במים וטהר בערב	
במדבר	במדבר יט	כ	ואיש אשר יטמא ולא יתחטא ונכרתה הנפש ההוא מתוך הקהל כי את מקדש יהוה טמא מי נדה לא זרק עליו טמא הוא	
במדבר	במדבר יט	כא	והיתה להם לחקת עולם ומזה מי הנדה יכבס בגדיו והנגע במי הנדה יטמא עד הערב	
במדבר	במדבר יט	כב	וכל אשר יגע בו הטמא יטמא והנפש הנגעת תטמא עד הערב	
במדבר	במדבר כ	א	ויבאו בני ישראל כל העדה מדבר צן בחדש הראשון וישב העם בקדש ותמת שם מרים ותקבר שם	
במדבר	במדבר כ	ב	ולא היה מים לעדה ויקהלו על משה ועל אהרן	
במדבר	במדבר כ	ג	וירב העם עם משה ויאמרו לאמר ולו גוענו בגוע אחינו לפני יהוה	
במדבר	במדבר כ	ד	ולמה הבאתם את קהל יהוה אל המדבר הזה למות שם אנחנו ובעירנו	
במדבר	במדבר כ	ה	ולמה העליתנו ממצרים להביא אתנו אל המקום הרע הזה לא מקום זרע ותאנה וגפן ורמון ומים אין לשתות	
במדבר	במדבר כ	ו	ויבא משה ואהרן מפני הקהל אל פתח אהל מועד ויפלו על פניהם וירא כבוד יהוה אליהם	
במדבר	במדבר כ	ז	וידבר יהוה אל משה לאמר	
במדבר	במדבר כ	ח	קח את המטה והקהל את העדה אתה ואהרן אחיך ודברתם אל הסלע לעיניהם ונתן מימיו והוצאת להם מים מן הסלע והשקית את העדה ואת בעירם	
במדבר	במדבר כ	ט	ויקח משה את המטה מלפני יהוה כאשר צוהו	
במדבר	במדבר כ	י	ויקהלו משה ואהרן את הקהל אל פני הסלע ויאמר להם שמעו נא המרים המן הסלע הזה נוציא לכם מים	
במדבר	במדבר כ	יא	וירם משה את ידו ויך את הסלע במטהו פעמים ויצאו מים רבים ותשת העדה ובעירם	
במדבר	במדבר כ	יב	ויאמר יהוה אל משה ואל אהרן יען לא האמנתם בי להקדישני לעיני בני ישראל לכן לא תביאו את הקהל הזה אל הארץ אשר נתתי להם	
במדבר	במדבר כ	יג	המה מי מריבה אשר רבו בני ישראל את יהוה ויקדש בם	
במדבר	במדבר כ	יד	וישלח משה מלאכים מקדש אל מלך אדום כה אמר אחיך ישראל אתה ידעת את כל התלאה אשר מצאתנו	
במדבר	במדבר כ	טו	וירדו אבתינו מצרימה ונשב במצרים ימים רבים וירעו לנו מצרים ולאבתינו	
במדבר	במדבר כ	טז	ונצעק אל יהוה וישמע קלנו וישלח מלאך ויצאנו ממצרים והנה אנחנו בקדש עיר קצה גבולך	
במדבר	במדבר כ	יז	נעברה נא בארצך לא נעבר בשדה ובכרם ולא נשתה מי באר דרך המלך נלך לא נטה ימין ושמאול עד אשר נעבר גבלך	
במדבר	במדבר כ	יח	ויאמר אליו אדום לא תעבר בי פן בחרב אצא לקראתך	
במדבר	במדבר כ	יט	ויאמרו אליו בני ישראל במסלה נעלה ואם מימיך נשתה אני ומקני ונתתי מכרם רק אין דבר ברגלי אעברה	
במדבר	במדבר כ	כ	ויאמר לא תעבר ויצא אדום לקראתו בעם כבד וביד חזקה	
במדבר	במדבר כ	כא	וימאן אדום נתן את ישראל עבר בגבלו ויט ישראל מעליו	
במדבר	במדבר כ	כב	ויסעו מקדש ויבאו בני ישראל כל העדה הר ההר	
במדבר	במדבר כ	כג	ויאמר יהוה אל משה ואל אהרן בהר ההר על גבול ארץ אדום לאמר	
במדבר	במדבר כ	כד	יאסף אהרן אל עמיו כי לא יבא אל הארץ אשר נתתי לבני ישראל על אשר מריתם את פי למי מריבה	
במדבר	במדבר כ	כה	קח את אהרן ואת אלעזר בנו והעל אתם הר ההר	
במדבר	במדבר כ	כו	והפשט את אהרן את בגדיו והלבשתם את אלעזר בנו ואהרן יאסף ומת שם	
במדבר	במדבר כ	כז	ויעש משה כאשר צוה יהוה ויעלו אל הר ההר לעיני כל העדה	
במדבר	במדבר כ	כח	ויפשט משה את אהרן את בגדיו וילבש אתם את אלעזר בנו וימת אהרן שם בראש ההר וירד משה ואלעזר מן ההר	
במדבר	במדבר כ	כט	ויראו כל העדה כי גוע אהרן ויבכו את אהרן שלשים יום כל בית ישראל	
במדבר	במדבר כא	א	וישמע הכנעני מלך ערד ישב הנגב כי בא ישראל דרך האתרים וילחם בישראל וישב ממנו שבי	
במדבר	במדבר כא	ב	וידר ישראל נדר ליהוה ויאמר אם נתן תתן את העם הזה בידי והחרמתי את עריהם	
במדבר	במדבר כא	ג	וישמע יהוה בקול ישראל ויתן את הכנעני ויחרם אתהם ואת עריהם ויקרא שם המקום חרמה	
במדבר	במדבר כא	ד	ויסעו מהר ההר דרך ים סוף לסבב את ארץ אדום ותקצר נפש העם בדרך	
במדבר	במדבר כא	ה	וידבר העם באלהים ובמשה למה העליתנו ממצרים למות במדבר כי אין לחם ואין מים ונפשנו קצה בלחם הקלקל	
במדבר	במדבר כא	ו	וישלח יהוה בעם את הנחשים השרפים וינשכו את העם וימת עם רב מישראל	
במדבר	במדבר כא	ז	ויבא העם אל משה ויאמרו חטאנו כי דברנו ביהוה ובך התפלל אל יהוה ויסר מעלינו את הנחש ויתפלל משה בעד העם	
במדבר	במדבר כא	ח	ויאמר יהוה אל משה עשה לך שרף ושים אתו על נס והיה כל הנשוך וראה אתו וחי	
במדבר	במדבר כא	ט	ויעש משה נחש נחשת וישמהו על הנס והיה אם נשך הנחש את איש והביט אל נחש הנחשת וחי	
במדבר	במדבר כא	י	ויסעו בני ישראל ויחנו באבת	
במדבר	במדבר כא	יא	ויסעו מאבת ויחנו בעיי העברים במדבר אשר על פני מואב ממזרח השמש	
במדבר	במדבר כא	יב	משם נסעו ויחנו בנחל זרד	
במדבר	במדבר כא	יג	משם נסעו ויחנו מעבר ארנון אשר במדבר היצא מגבל האמרי כי ארנון גבול מואב בין מואב ובין האמרי	
במדבר	במדבר כא	יד	על כן יאמר בספר מלחמת יהוה את והב בסופה ואת הנחלים ארנון	
במדבר	במדבר כא	טו	ואשד הנחלים אשר נטה לשבת ער ונשען לגבול מואב	
במדבר	במדבר כא	טז	ומשם בארה הוא הבאר אשר אמר יהוה למשה אסף את העם ואתנה להם מים	
במדבר	במדבר כא	יז	אז ישיר ישראל את השירה הזאת עלי באר ענו לה	
במדבר	במדבר כא	יח	באר חפרוה שרים כרוה נדיבי העם במחקק במשענתם וממדבר מתנה	
במדבר	במדבר כא	יט	וממתנה נחליאל ומנחליאל במות	
במדבר	במדבר כא	כ	ומבמות הגיא אשר בשדה מואב ראש הפסגה ונשקפה על פני הישימן	
במדבר	במדבר כא	כא	וישלח ישראל מלאכים אל סיחן מלך האמרי לאמר	
במדבר	במדבר כא	כב	אעברה בארצך לא נטה בשדה ובכרם לא נשתה מי באר בדרך המלך נלך עד אשר נעבר גבלך	
במדבר	במדבר כא	כג	ולא נתן סיחן את ישראל עבר בגבלו ויאסף סיחן את כל עמו ויצא לקראת ישראל המדברה ויבא יהצה וילחם בישראל	
במדבר	במדבר כא	כד	ויכהו ישראל לפי חרב ויירש את ארצו מארנן עד יבק עד בני עמון כי עז גבול בני עמון	
במדבר	במדבר כא	כה	ויקח ישראל את כל הערים האלה וישב ישראל בכל ערי האמרי בחשבון ובכל בנתיה	
במדבר	במדבר כא	כו	כי חשבון עיר סיחן מלך האמרי הוא והוא נלחם במלך מואב הראשון ויקח את כל ארצו מידו עד ארנן	
במדבר	במדבר כא	כז	על כן יאמרו המשלים באו חשבון תבנה ותכונן עיר סיחון	
במדבר	במדבר כא	כח	כי אש יצאה מחשבון להבה מקרית סיחן אכלה ער מואב בעלי במות ארנן	
במדבר	במדבר כא	כט	אוי לך מואב אבדת עם כמוש נתן בניו פליטם ובנתיו בשבית למלך אמרי סיחון	
במדבר	במדבר כא	ל	ונירם אבד חשבון עד דיבן ונשים עד נפח אשר עד מידבא	
במדבר	במדבר כא	לא	וישב ישראל בארץ האמרי	
במדבר	במדבר כא	לב	וישלח משה לרגל את יעזר וילכדו בנתיה ויירש את האמרי אשר שם	
במדבר	במדבר כא	לג	ויפנו ויעלו דרך הבשן ויצא עוג מלך הבשן לקראתם הוא וכל עמו למלחמה אדרעי	
במדבר	במדבר כא	לד	ויאמר יהוה אל משה אל תירא אתו כי בידך נתתי אתו ואת כל עמו ואת ארצו ועשית לו כאשר עשית לסיחן מלך האמרי אשר יושב בחשבון	
במדבר	במדבר כא	לה	ויכו אתו ואת בניו ואת כל עמו עד בלתי השאיר לו שריד ויירשו את ארצו	
במדבר	במדבר כב	א	ויסעו בני ישראל ויחנו בערבות מואב מעבר לירדן ירחו	
במדבר	במדבר כב	ב	וירא בלק בן צפור את כל אשר עשה ישראל לאמרי	
במדבר	במדבר כב	ג	ויגר מואב מפני העם מאד כי רב הוא ויקץ מואב מפני בני ישראל	
במדבר	במדבר כב	ד	ויאמר מואב אל זקני מדין עתה ילחכו הקהל את כל סביבתינו כלחך השור את ירק השדה ובלק בן צפור מלך למואב בעת ההוא	
במדבר	במדבר כב	ה	וישלח מלאכים אל בלעם בן בעור פתורה אשר על הנהר ארץ בני עמו לקרא לו לאמר הנה עם יצא ממצרים הנה כסה את עין הארץ והוא ישב ממלי	
במדבר	במדבר כב	ו	ועתה לכה נא ארה לי את העם הזה כי עצום הוא ממני אולי אוכל נכה בו ואגרשנו מן הארץ כי ידעתי את אשר תברך מברך ואשר תאר יואר	
במדבר	במדבר כב	ז	וילכו זקני מואב וזקני מדין וקסמים בידם ויבאו אל בלעם וידברו אליו דברי בלק	
במדבר	במדבר כב	ח	ויאמר אליהם לינו פה הלילה והשבתי אתכם דבר כאשר ידבר יהוה אלי וישבו שרי מואב עם בלעם	
במדבר	במדבר כב	ט	ויבא אלהים אל בלעם ויאמר מי האנשים האלה עמך	
במדבר	במדבר כב	י	ויאמר בלעם אל האלהים בלק בן צפר מלך מואב שלח אלי	
במדבר	במדבר כב	יא	הנה העם היצא ממצרים ויכס את עין הארץ עתה לכה קבה לי אתו אולי אוכל להלחם בו וגרשתיו	
במדבר	במדבר כב	יב	ויאמר אלהים אל בלעם לא תלך עמהם לא תאר את העם כי ברוך הוא	
במדבר	במדבר כב	יג	ויקם בלעם בבקר ויאמר אל שרי בלק לכו אל ארצכם כי מאן יהוה לתתי להלך עמכם	
במדבר	במדבר כב	יד	ויקומו שרי מואב ויבאו אל בלק ויאמרו מאן בלעם הלך עמנו	
במדבר	במדבר כב	טו	ויסף עוד בלק שלח שרים רבים ונכבדים מאלה	
במדבר	במדבר כב	טז	ויבאו אל בלעם ויאמרו לו כה אמר בלק בן צפור אל נא תמנע מהלך אלי	
במדבר	במדבר כב	יז	כי כבד אכבדך מאד וכל אשר תאמר אלי אעשה ולכה נא קבה לי את העם הזה	
במדבר	במדבר כב	יח	ויען בלעם ויאמר אל עבדי בלק אם יתן לי בלק מלא ביתו כסף וזהב לא אוכל לעבר את פי יהוה אלהי לעשות קטנה או גדולה	
במדבר	במדבר כב	יט	ועתה שבו נא בזה גם אתם הלילה ואדעה מה יסף יהוה דבר עמי	
במדבר	במדבר כב	כ	ויבא אלהים אל בלעם לילה ויאמר לו אם לקרא לך באו האנשים קום לך אתם ואך את הדבר אשר אדבר אליך אתו תעשה	
במדבר	במדבר כב	כא	ויקם בלעם בבקר ויחבש את אתנו וילך עם שרי מואב	
במדבר	במדבר כב	כב	ויחר אף אלהים כי הולך הוא ויתיצב מלאך יהוה בדרך לשטן לו והוא רכב על אתנו ושני נעריו עמו	
במדבר	במדבר כב	כג	ותרא האתון את מלאך יהוה נצב בדרך וחרבו שלופה בידו ותט האתון מן הדרך ותלך בשדה ויך בלעם את האתון להטתה הדרך	
במדבר	במדבר כב	כד	ויעמד מלאך יהוה במשעול הכרמים גדר מזה וגדר מזה	
במדבר	במדבר כב	כה	ותרא האתון את מלאך יהוה ותלחץ אל הקיר ותלחץ את רגל בלעם אל הקיר ויסף להכתה	
במדבר	במדבר כב	כו	ויוסף מלאך יהוה עבור ויעמד במקום צר אשר אין דרך לנטות ימין ושמאול	
במדבר	במדבר כב	כז	ותרא האתון את מלאך יהוה ותרבץ תחת בלעם ויחר אף בלעם ויך את האתון במקל	
במדבר	במדבר כב	כח	ויפתח יהוה את פי האתון ותאמר לבלעם מה עשיתי לך כי הכיתני זה שלש רגלים	
במדבר	במדבר כב	כט	ויאמר בלעם לאתון כי התעללת בי לו יש חרב בידי כי עתה הרגתיך	
במדבר	במדבר כב	ל	ותאמר האתון אל בלעם הלוא אנכי אתנך אשר רכבת עלי מעודך עד היום הזה ההסכן הסכנתי לעשות לך כה ויאמר לא	
במדבר	במדבר כב	לא	ויגל יהוה את עיני בלעם וירא את מלאך יהוה נצב בדרך וחרבו שלפה בידו ויקד וישתחו לאפיו	
במדבר	במדבר כב	לב	ויאמר אליו מלאך יהוה על מה הכית את אתנך זה שלוש רגלים הנה אנכי יצאתי לשטן כי ירט הדרך לנגדי	
במדבר	במדבר כב	לג	ותראני האתון ותט לפני זה שלש רגלים אולי נטתה מפני כי עתה גם אתכה הרגתי ואותה החייתי	
במדבר	במדבר כב	לד	ויאמר בלעם אל מלאך יהוה חטאתי כי לא ידעתי כי אתה נצב לקראתי בדרך ועתה אם רע בעיניך אשובה לי	
במדבר	במדבר כב	לה	ויאמר מלאך יהוה אל בלעם לך עם האנשים ואפס את הדבר אשר אדבר אליך אתו תדבר וילך בלעם עם שרי בלק	
במדבר	במדבר כב	לו	וישמע בלק כי בא בלעם ויצא לקראתו אל עיר מואב אשר על גבול ארנן אשר בקצה הגבול	
במדבר	במדבר כב	לז	ויאמר בלק אל בלעם הלא שלח שלחתי אליך לקרא לך למה לא הלכת אלי האמנם לא אוכל כבדך	
במדבר	במדבר כב	לח	ויאמר בלעם אל בלק הנה באתי אליך עתה היכל אוכל דבר מאומה הדבר אשר ישים אלהים בפי אתו אדבר	
במדבר	במדבר כב	לט	וילך בלעם עם בלק ויבאו קרית חצות	
במדבר	במדבר כב	מ	ויזבח בלק בקר וצאן וישלח לבלעם ולשרים אשר אתו	
במדבר	במדבר כב	מא	ויהי בבקר ויקח בלק את בלעם ויעלהו במות בעל וירא משם קצה העם	
במדבר	במדבר כג	א	ויאמר בלעם אל בלק בנה לי בזה שבעה מזבחת והכן לי בזה שבעה פרים ושבעה אילים	
במדבר	במדבר כג	ב	ויעש בלק כאשר דבר בלעם ויעל בלק ובלעם פר ואיל במזבח	
במדבר	במדבר כג	ג	ויאמר בלעם לבלק התיצב על עלתך ואלכה אולי יקרה יהוה לקראתי ודבר מה יראני והגדתי לך וילך שפי	
במדבר	במדבר כג	ד	ויקר אלהים אל בלעם ויאמר אליו את שבעת המזבחת ערכתי ואעל פר ואיל במזבח	
במדבר	במדבר כג	ה	וישם יהוה דבר בפי בלעם ויאמר שוב אל בלק וכה תדבר	
במדבר	במדבר כג	ו	וישב אליו והנה נצב על עלתו הוא וכל שרי מואב	
במדבר	במדבר כג	ז	וישא משלו ויאמר מן ארם ינחני בלק מלך מואב מהררי קדם לכה ארה לי יעקב ולכה זעמה ישראל	
במדבר	במדבר כג	ח	מה אקב לא קבה אל ומה אזעם לא זעם יהוה	
במדבר	במדבר כג	ט	כי מראש צרים אראנו ומגבעות אשורנו הן עם לבדד ישכן ובגוים לא יתחשב	
במדבר	במדבר כג	י	מי מנה עפר יעקב ומספר את רבע ישראל תמת נפשי מות ישרים ותהי אחריתי כמהו	
במדבר	במדבר כג	יא	ויאמר בלק אל בלעם מה עשית לי לקב איבי לקחתיך והנה ברכת ברך	
במדבר	במדבר כג	יב	ויען ויאמר הלא את אשר ישים יהוה בפי אתו אשמר לדבר	
במדבר	במדבר כג	יג	ויאמר אליו בלק לך נא אתי אל מקום אחר אשר תראנו משם אפס קצהו תראה וכלו לא תראה וקבנו לי משם	
במדבר	במדבר כג	יד	ויקחהו שדה צפים אל ראש הפסגה ויבן שבעה מזבחת ויעל פר ואיל במזבח	
במדבר	במדבר כג	טו	ויאמר אל בלק התיצב כה על עלתך ואנכי אקרה כה	
במדבר	במדבר כג	טז	ויקר יהוה אל בלעם וישם דבר בפיו ויאמר שוב אל בלק וכה תדבר	
במדבר	במדבר כג	יז	ויבא אליו והנו נצב על עלתו ושרי מואב אתו ויאמר לו בלק מה דבר יהוה	
במדבר	במדבר כג	יח	וישא משלו ויאמר קום בלק ושמע האזינה עדי בנו צפר	
במדבר	במדבר כג	יט	לא איש אל ויכזב ובן אדם ויתנחם ההוא אמר ולא יעשה ודבר ולא יקימנה	
במדבר	במדבר כג	כ	הנה ברך לקחתי וברך ולא אשיבנה	
במדבר	במדבר כג	כא	לא הביט און ביעקב ולא ראה עמל בישראל יהוה אלהיו עמו ותרועת מלך בו	
במדבר	במדבר כג	כב	אל מוציאם ממצרים כתועפת ראם לו	
במדבר	במדבר כג	כג	כי לא נחש ביעקב ולא קסם בישראל כעת יאמר ליעקב ולישראל מה פעל אל	
במדבר	במדבר כג	כד	הן עם כלביא יקום וכארי יתנשא לא ישכב עד יאכל טרף ודם חללים ישתה	
במדבר	במדבר כג	כה	ויאמר בלק אל בלעם גם קב לא תקבנו גם ברך לא תברכנו	
במדבר	במדבר כג	כו	ויען בלעם ויאמר אל בלק הלא דברתי אליך לאמר כל אשר ידבר יהוה אתו אעשה	
במדבר	במדבר כג	כז	ויאמר בלק אל בלעם לכה נא אקחך אל מקום אחר אולי יישר בעיני האלהים וקבתו לי משם	
במדבר	במדבר כג	כח	ויקח בלק את בלעם ראש הפעור הנשקף על פני הישימן	
במדבר	במדבר כג	כט	ויאמר בלעם אל בלק בנה לי בזה שבעה מזבחת והכן לי בזה שבעה פרים ושבעה אילם	
במדבר	במדבר כג	ל	ויעש בלק כאשר אמר בלעם ויעל פר ואיל במזבח	
במדבר	במדבר כד	א	וירא בלעם כי טוב בעיני יהוה לברך את ישראל ולא הלך כפעם בפעם לקראת נחשים וישת אל המדבר פניו	
במדבר	במדבר כד	ב	וישא בלעם את עיניו וירא את ישראל שכן לשבטיו ותהי עליו רוח אלהים	
במדבר	במדבר כד	ג	וישא משלו ויאמר נאם בלעם בנו בער ונאם הגבר שתם העין	
במדבר	במדבר כד	ד	נאם שמע אמרי אל אשר מחזה שדי יחזה נפל וגלוי עינים	
במדבר	במדבר כד	ה	מה טבו אהליך יעקב משכנתיך ישראל	
במדבר	במדבר כד	ו	כנחלים נטיו כגנת עלי נהר כאהלים נטע יהוה כארזים עלי מים	
במדבר	במדבר כד	ז	יזל מים מדליו וזרעו במים רבים וירם מאגג מלכו ותנשא מלכתו	
במדבר	במדבר כד	ח	אל מוציאו ממצרים כתועפת ראם לו יאכל גוים צריו ועצמתיהם יגרם וחציו ימחץ	
במדבר	במדבר כד	ט	כרע שכב כארי וכלביא מי יקימנו מברכיך ברוך וארריך ארור	
במדבר	במדבר כד	י	ויחר אף בלק אל בלעם ויספק את כפיו ויאמר בלק אל בלעם לקב איבי קראתיך והנה ברכת ברך זה שלש פעמים	
במדבר	במדבר כד	יא	ועתה ברח לך אל מקומך אמרתי כבד אכבדך והנה מנעך יהוה מכבוד	
במדבר	במדבר כד	יב	ויאמר בלעם אל בלק הלא גם אל מלאכיך אשר שלחת אלי דברתי לאמר	
במדבר	במדבר כד	יג	אם יתן לי בלק מלא ביתו כסף וזהב לא אוכל לעבר את פי יהוה לעשות טובה או רעה מלבי אשר ידבר יהוה אתו אדבר	
במדבר	במדבר כד	יד	ועתה הנני הולך לעמי לכה איעצך אשר יעשה העם הזה לעמך באחרית הימים	
במדבר	במדבר כד	טו	וישא משלו ויאמר נאם בלעם בנו בער ונאם הגבר שתם העין	
במדבר	במדבר כד	טז	נאם שמע אמרי אל וידע דעת עליון מחזה שדי יחזה נפל וגלוי עינים	
במדבר	במדבר כד	יז	אראנו ולא עתה אשורנו ולא קרוב דרך כוכב מיעקב וקם שבט מישראל ומחץ פאתי מואב וקרקר כל בני שת	
במדבר	במדבר כד	יח	והיה אדום ירשה והיה ירשה שעיר איביו וישראל עשה חיל	
במדבר	במדבר כד	יט	וירד מיעקב והאביד שריד מעיר	
במדבר	במדבר כד	כ	וירא את עמלק וישא משלו ויאמר ראשית גוים עמלק ואחריתו עדי אבד	
במדבר	במדבר כד	כא	וירא את הקיני וישא משלו ויאמר איתן מושבך ושים בסלע קנך	
במדבר	במדבר כד	כב	כי אם יהיה לבער קין עד מה אשור תשבך	
במדבר	במדבר כד	כג	וישא משלו ויאמר אוי מי יחיה משמו אל	
במדבר	במדבר כד	כד	וצים מיד כתים וענו אשור וענו עבר וגם הוא עדי אבד	
במדבר	במדבר כד	כה	ויקם בלעם וילך וישב למקמו וגם בלק הלך לדרכו	
במדבר	במדבר כה	א	וישב ישראל בשטים ויחל העם לזנות אל בנות מואב	
במדבר	במדבר כה	ב	ותקראן לעם לזבחי אלהיהן ויאכל העם וישתחוו לאלהיהן	
במדבר	במדבר כה	ג	ויצמד ישראל לבעל פעור ויחר אף יהוה בישראל	
במדבר	במדבר כה	ד	ויאמר יהוה אל משה קח את כל ראשי העם והוקע אותם ליהוה נגד השמש וישב חרון אף יהוה מישראל	
במדבר	במדבר כה	ה	ויאמר משה אל שפטי ישראל הרגו איש אנשיו הנצמדים לבעל פעור	
במדבר	במדבר כה	ו	והנה איש מבני ישראל בא ויקרב אל אחיו את המדינית לעיני משה ולעיני כל עדת בני ישראל והמה בכים פתח אהל מועד	
במדבר	במדבר כה	ז	וירא פינחס בן אלעזר בן אהרן הכהן ויקם מתוך העדה ויקח רמח בידו	
במדבר	במדבר כה	ח	ויבא אחר איש ישראל אל הקבה וידקר את שניהם את איש ישראל ואת האשה אל קבתה ותעצר המגפה מעל בני ישראל	
במדבר	במדבר כה	ט	ויהיו המתים במגפה ארבעה ועשרים אלף	
במדבר	במדבר כה	י	וידבר יהוה אל משה לאמר	
במדבר	במדבר כה	יא	פינחס בן אלעזר בן אהרן הכהן השיב את חמתי מעל בני ישראל בקנאו את קנאתי בתוכם ולא כליתי את בני ישראל בקנאתי	
במדבר	במדבר כה	יב	לכן אמר הנני נתן לו את בריתי שלום	
במדבר	במדבר כה	יג	והיתה לו ולזרעו אחריו ברית כהנת עולם תחת אשר קנא לאלהיו ויכפר על בני ישראל	
במדבר	במדבר כה	יד	ושם איש ישראל המכה אשר הכה את המדינית זמרי בן סלוא נשיא בית אב לשמעני	
במדבר	במדבר כה	טו	ושם האשה המכה המדינית כזבי בת צור ראש אמות בית אב במדין הוא	
במדבר	במדבר כה	טז	וידבר יהוה אל משה לאמר	
במדבר	במדבר כה	יז	צרור את המדינים והכיתם אותם	
במדבר	במדבר כה	יח	כי צררים הם לכם בנכליהם אשר נכלו לכם על דבר פעור ועל דבר כזבי בת נשיא מדין אחתם המכה ביום המגפה על דבר פעור	
במדבר	במדבר כו	א	ויהי אחרי המגפה ויאמר יהוה אל משה ואל אלעזר בן אהרן הכהן לאמר	
במדבר	במדבר כו	ב	שאו את ראש כל עדת בני ישראל מבן עשרים שנה ומעלה לבית אבתם כל יצא צבא בישראל	
במדבר	במדבר כו	ג	וידבר משה ואלעזר הכהן אתם בערבת מואב על ירדן ירחו לאמר	
במדבר	במדבר כו	ד	מבן עשרים שנה ומעלה כאשר צוה יהוה את משה ובני ישראל היצאים מארץ מצרים	
במדבר	במדבר כו	ה	ראובן בכור ישראל בני ראובן חנוך משפחת החנכי לפלוא משפחת הפלאי	
במדבר	במדבר כו	ו	לחצרן משפחת החצרוני לכרמי משפחת הכרמי	
במדבר	במדבר כו	ז	אלה משפחת הראובני ויהיו פקדיהם שלשה וארבעים אלף ושבע מאות ושלשים	
במדבר	במדבר כו	ח	ובני פלוא אליאב	
במדבר	במדבר כו	ט	ובני אליאב נמואל ודתן ואבירם הוא דתן ואבירם קרואי העדה אשר הצו על משה ועל אהרן בעדת קרח בהצתם על יהוה	
במדבר	במדבר כו	י	ותפתח הארץ את פיה ותבלע אתם ואת קרח במות העדה באכל האש את חמשים ומאתים איש ויהיו לנס	
במדבר	במדבר כו	יא	ובני קרח לא מתו	
במדבר	במדבר כו	יב	בני שמעון למשפחתם לנמואל משפחת הנמואלי לימין משפחת הימיני ליכין משפחת היכיני	
במדבר	במדבר כו	יג	לזרח משפחת הזרחי לשאול משפחת השאולי	
במדבר	במדבר כו	יד	אלה משפחת השמעני שנים ועשרים אלף ומאתים	
במדבר	במדבר כו	טו	בני גד למשפחתם לצפון משפחת הצפוני לחגי משפחת החגי לשוני משפחת השוני	
במדבר	במדבר כו	טז	לאזני משפחת האזני לערי משפחת הערי	
במדבר	במדבר כו	יז	לארוד משפחת הארודי לאראלי משפחת האראלי	
במדבר	במדבר כו	יח	אלה משפחת בני גד לפקדיהם ארבעים אלף וחמש מאות	
במדבר	במדבר כו	יט	בני יהודה ער ואונן וימת ער ואונן בארץ כנען	
במדבר	במדבר כו	כ	ויהיו בני יהודה למשפחתם לשלה משפחת השלני לפרץ משפחת הפרצי לזרח משפחת הזרחי	
במדבר	במדבר כו	כא	ויהיו בני פרץ לחצרן משפחת החצרני לחמול משפחת החמולי	
במדבר	במדבר כו	כב	אלה משפחת יהודה לפקדיהם ששה ושבעים אלף וחמש מאות	
במדבר	במדבר כו	כג	בני יששכר למשפחתם תולע משפחת התולעי לפוה משפחת הפוני	
במדבר	במדבר כו	כד	לישוב משפחת הישבי לשמרן משפחת השמרני	
במדבר	במדבר כו	כה	אלה משפחת יששכר לפקדיהם ארבעה וששים אלף ושלש מאות	
במדבר	במדבר כו	כו	בני זבולן למשפחתם לסרד משפחת הסרדי לאלון משפחת האלני ליחלאל משפחת היחלאלי	
במדבר	במדבר כו	כז	אלה משפחת הזבולני לפקדיהם ששים אלף וחמש מאות	
במדבר	במדבר כו	כח	בני יוסף למשפחתם מנשה ואפרים	
במדבר	במדבר כו	כט	בני מנשה למכיר משפחת המכירי ומכיר הוליד את גלעד לגלעד משפחת הגלעדי	
במדבר	במדבר כו	ל	אלה בני גלעד איעזר משפחת האיעזרי לחלק משפחת החלקי	
במדבר	במדבר כו	לא	ואשריאל משפחת האשראלי ושכם משפחת השכמי	
במדבר	במדבר כו	לב	ושמידע משפחת השמידעי וחפר משפחת החפרי	
במדבר	במדבר כו	לג	וצלפחד בן חפר לא היו לו בנים כי אם בנות ושם בנות צלפחד מחלה ונעה חגלה מלכה ותרצה	
במדבר	במדבר כו	לד	אלה משפחת מנשה ופקדיהם שנים וחמשים אלף ושבע מאות	
במדבר	במדבר כו	לה	אלה בני אפרים למשפחתם לשותלח משפחת השתלחי לבכר משפחת הבכרי לתחן משפחת התחני	
במדבר	במדבר כו	לו	ואלה בני שותלח לערן משפחת הערני	
במדבר	במדבר כו	לז	אלה משפחת בני אפרים לפקדיהם שנים ושלשים אלף וחמש מאות אלה בני יוסף למשפחתם	
במדבר	במדבר כו	לח	בני בנימן למשפחתם לבלע משפחת הבלעי לאשבל משפחת האשבלי לאחירם משפחת האחירמי	
במדבר	במדבר כו	לט	לשפופם משפחת השופמי לחופם משפחת החופמי	
במדבר	במדבר כו	מ	ויהיו בני בלע ארד ונעמן משפחת הארדי לנעמן משפחת הנעמי	
במדבר	במדבר כו	מא	אלה בני בנימן למשפחתם ופקדיהם חמשה וארבעים אלף ושש מאות	
במדבר	במדבר כו	מב	אלה בני דן למשפחתם לשוחם משפחת השוחמי אלה משפחת דן למשפחתם	
במדבר	במדבר כו	מג	כל משפחת השוחמי לפקדיהם ארבעה וששים אלף וארבע מאות	
במדבר	במדבר כו	מד	בני אשר למשפחתם לימנה משפחת הימנה לישוי משפחת הישוי לבריעה משפחת הבריעי	
במדבר	במדבר כו	מה	לבני בריעה לחבר משפחת החברי למלכיאל משפחת המלכיאלי	
במדבר	במדבר כו	מו	ושם בת אשר שרח	
במדבר	במדבר כו	מז	אלה משפחת בני אשר לפקדיהם שלשה וחמשים אלף וארבע מאות	
במדבר	במדבר כו	מח	בני נפתלי למשפחתם ליחצאל משפחת היחצאלי לגוני משפחת הגוני	
במדבר	במדבר כו	מט	ליצר משפחת היצרי לשלם משפחת השלמי	
במדבר	במדבר כו	נ	אלה משפחת נפתלי למשפחתם ופקדיהם חמשה וארבעים אלף וארבע מאות	
במדבר	במדבר כו	נא	אלה פקודי בני ישראל שש מאות אלף ואלף שבע מאות ושלשים	
במדבר	במדבר כו	נב	וידבר יהוה אל משה לאמר	
במדבר	במדבר כו	נג	לאלה תחלק הארץ בנחלה במספר שמות	
במדבר	במדבר כו	נד	לרב תרבה נחלתו ולמעט תמעיט נחלתו איש לפי פקדיו יתן נחלתו	
במדבר	במדבר כו	נה	אך בגורל יחלק את הארץ לשמות מטות אבתם ינחלו	
במדבר	במדבר כו	נו	על פי הגורל תחלק נחלתו בין רב למעט	
במדבר	במדבר כו	נז	ואלה פקודי הלוי למשפחתם לגרשון משפחת הגרשני לקהת משפחת הקהתי למררי משפחת המררי	
במדבר	במדבר כו	נח	אלה משפחת לוי משפחת הלבני משפחת החברני משפחת המחלי משפחת המושי משפחת הקרחי וקהת הולד את עמרם	
במדבר	במדבר כו	נט	ושם אשת עמרם יוכבד בת לוי אשר ילדה אתה ללוי במצרים ותלד לעמרם את אהרן ואת משה ואת מרים אחתם	
במדבר	במדבר כו	ס	ויולד לאהרן את נדב ואת אביהוא את אלעזר ואת איתמר	
במדבר	במדבר כו	סא	וימת נדב ואביהוא בהקריבם אש זרה לפני יהוה	
במדבר	במדבר כו	סב	ויהיו פקדיהם שלשה ועשרים אלף כל זכר מבן חדש ומעלה כי לא התפקדו בתוך בני ישראל כי לא נתן להם נחלה בתוך בני ישראל	
במדבר	במדבר כו	סג	אלה פקודי משה ואלעזר הכהן אשר פקדו את בני ישראל בערבת מואב על ירדן ירחו	
במדבר	במדבר כו	סד	ובאלה לא היה איש מפקודי משה ואהרן הכהן אשר פקדו את בני ישראל במדבר סיני	
במדבר	במדבר כו	סה	כי אמר יהוה להם מות ימתו במדבר ולא נותר מהם איש כי אם כלב בן יפנה ויהושע בן נון	
במדבר	במדבר כז	א	ותקרבנה בנות צלפחד בן חפר בן גלעד בן מכיר בן מנשה למשפחת מנשה בן יוסף ואלה שמות בנתיו מחלה נעה וחגלה ומלכה ותרצה	
במדבר	במדבר כז	ב	ותעמדנה לפני משה ולפני אלעזר הכהן ולפני הנשיאם וכל העדה פתח אהל מועד לאמר	
במדבר	במדבר כז	ג	אבינו מת במדבר והוא לא היה בתוך העדה הנועדים על יהוה בעדת קרח כי בחטאו מת ובנים לא היו לו	
במדבר	במדבר כז	ד	למה יגרע שם אבינו מתוך משפחתו כי אין לו בן תנה לנו אחזה בתוך אחי אבינו	
במדבר	במדבר כז	ה	ויקרב משה את משפטן לפני יהוה	
במדבר	במדבר כז	ו	ויאמר יהוה אל משה לאמר	
במדבר	במדבר כז	ז	כן בנות צלפחד דברת נתן תתן להם אחזת נחלה בתוך אחי אביהם והעברת את נחלת אביהן להן	
במדבר	במדבר כז	ח	ואל בני ישראל תדבר לאמר איש כי ימות ובן אין לו והעברתם את נחלתו לבתו	
במדבר	במדבר כז	ט	ואם אין לו בת ונתתם את נחלתו לאחיו	
במדבר	במדבר כז	י	ואם אין לו אחים ונתתם את נחלתו לאחי אביו	
במדבר	במדבר כז	יא	ואם אין אחים לאביו ונתתם את נחלתו לשארו הקרב אליו ממשפחתו וירש אתה והיתה לבני ישראל לחקת משפט כאשר צוה יהוה את משה	
במדבר	במדבר כז	יב	ויאמר יהוה אל משה עלה אל הר העברים הזה וראה את הארץ אשר נתתי לבני ישראל	
במדבר	במדבר כז	יג	וראיתה אתה ונאספת אל עמיך גם אתה כאשר נאסף אהרן אחיך	
במדבר	במדבר כז	יד	כאשר מריתם פי במדבר צן במריבת העדה להקדישני במים לעיניהם הם מי מריבת קדש מדבר צן	
במדבר	במדבר כז	טו	וידבר משה אל יהוה לאמר	
במדבר	במדבר כז	טז	יפקד יהוה אלהי הרוחת לכל בשר איש על העדה	
במדבר	במדבר כז	יז	אשר יצא לפניהם ואשר יבא לפניהם ואשר יוציאם ואשר יביאם ולא תהיה עדת יהוה כצאן אשר אין להם רעה	
במדבר	במדבר כז	יח	ויאמר יהוה אל משה קח לך את יהושע בן נון איש אשר רוח בו וסמכת את ידך עליו	
במדבר	במדבר כז	יט	והעמדת אתו לפני אלעזר הכהן ולפני כל העדה וצויתה אתו לעיניהם	
במדבר	במדבר כז	כ	ונתתה מהודך עליו למען ישמעו כל עדת בני ישראל	
במדבר	במדבר כז	כא	ולפני אלעזר הכהן יעמד ושאל לו במשפט האורים לפני יהוה על פיו יצאו ועל פיו יבאו הוא וכל בני ישראל אתו וכל העדה	
במדבר	במדבר כז	כב	ויעש משה כאשר צוה יהוה אתו ויקח את יהושע ויעמדהו לפני אלעזר הכהן ולפני כל העדה	
במדבר	במדבר כז	כג	ויסמך את ידיו עליו ויצוהו כאשר דבר יהוה ביד משה	
במדבר	במדבר כח	א	וידבר יהוה אל משה לאמר	
במדבר	במדבר כח	ב	צו את בני ישראל ואמרת אלהם את קרבני לחמי לאשי ריח ניחחי תשמרו להקריב לי במועדו	
במדבר	במדבר כח	ג	ואמרת להם זה האשה אשר תקריבו ליהוה כבשים בני שנה תמימם שנים ליום עלה תמיד	
במדבר	במדבר כח	ד	את הכבש אחד תעשה בבקר ואת הכבש השני תעשה בין הערבים	
במדבר	במדבר כח	ה	ועשירית האיפה סלת למנחה בלולה בשמן כתית רביעת ההין	
במדבר	במדבר כח	ו	עלת תמיד העשיה בהר סיני לריח ניחח אשה ליהוה	
במדבר	במדבר כח	ז	ונסכו רביעת ההין לכבש האחד בקדש הסך נסך שכר ליהוה	
במדבר	במדבר כח	ח	ואת הכבש השני תעשה בין הערבים כמנחת הבקר וכנסכו תעשה אשה ריח ניחח ליהוה	
במדבר	במדבר כח	ט	וביום השבת שני כבשים בני שנה תמימם ושני עשרנים סלת מנחה בלולה בשמן ונסכו	
במדבר	במדבר כח	י	עלת שבת בשבתו על עלת התמיד ונסכה	
במדבר	במדבר כח	יא	ובראשי חדשיכם תקריבו עלה ליהוה פרים בני בקר שנים ואיל אחד כבשים בני שנה שבעה תמימם	
במדבר	במדבר כח	יב	ושלשה עשרנים סלת מנחה בלולה בשמן לפר האחד ושני עשרנים סלת מנחה בלולה בשמן לאיל האחד	
במדבר	במדבר כח	יג	ועשרן עשרון סלת מנחה בלולה בשמן לכבש האחד עלה ריח ניחח אשה ליהוה	
במדבר	במדבר כח	יד	ונסכיהם חצי ההין יהיה לפר ושלישת ההין לאיל ורביעת ההין לכבש יין זאת עלת חדש בחדשו לחדשי השנה	
במדבר	במדבר כח	טו	ושעיר עזים אחד לחטאת ליהוה על עלת התמיד יעשה ונסכו	
במדבר	במדבר כח	טז	ובחדש הראשון בארבעה עשר יום לחדש פסח ליהוה	
במדבר	במדבר כח	יז	ובחמשה עשר יום לחדש הזה חג שבעת ימים מצות יאכל	
במדבר	במדבר כח	יח	ביום הראשון מקרא קדש כל מלאכת עבדה לא תעשו	
במדבר	במדבר כח	יט	והקרבתם אשה עלה ליהוה פרים בני בקר שנים ואיל אחד ושבעה כבשים בני שנה תמימם יהיו לכם	
במדבר	במדבר כח	כ	ומנחתם סלת בלולה בשמן שלשה עשרנים לפר ושני עשרנים לאיל תעשו	
במדבר	במדבר כח	כא	עשרון עשרון תעשה לכבש האחד לשבעת הכבשים	
במדבר	במדבר כח	כב	ושעיר חטאת אחד לכפר עליכם	
במדבר	במדבר כח	כג	מלבד עלת הבקר אשר לעלת התמיד תעשו את אלה	
במדבר	במדבר כח	כד	כאלה תעשו ליום שבעת ימים לחם אשה ריח ניחח ליהוה על עולת התמיד יעשה ונסכו	
במדבר	במדבר כח	כה	וביום השביעי מקרא קדש יהיה לכם כל מלאכת עבדה לא תעשו	
במדבר	במדבר כח	כו	וביום הבכורים בהקריבכם מנחה חדשה ליהוה בשבעתיכם מקרא קדש יהיה לכם כל מלאכת עבדה לא תעשו	
במדבר	במדבר כח	כז	והקרבתם עולה לריח ניחח ליהוה פרים בני בקר שנים איל אחד שבעה כבשים בני שנה	
במדבר	במדבר כח	כח	ומנחתם סלת בלולה בשמן שלשה עשרנים לפר האחד שני עשרנים לאיל האחד	
במדבר	במדבר כח	כט	עשרון עשרון לכבש האחד לשבעת הכבשים	
במדבר	במדבר כח	ל	שעיר עזים אחד לכפר עליכם	
במדבר	במדבר כח	לא	מלבד עלת התמיד ומנחתו תעשו תמימם יהיו לכם ונסכיהם	
במדבר	במדבר כט	א	ובחדש השביעי באחד לחדש מקרא קדש יהיה לכם כל מלאכת עבדה לא תעשו יום תרועה יהיה לכם	
במדבר	במדבר כט	ב	ועשיתם עלה לריח ניחח ליהוה פר בן בקר אחד איל אחד כבשים בני שנה שבעה תמימם	
במדבר	במדבר כט	ג	ומנחתם סלת בלולה בשמן שלשה עשרנים לפר שני עשרנים לאיל	
במדבר	במדבר כט	ד	ועשרון אחד לכבש האחד לשבעת הכבשים	
במדבר	במדבר כט	ה	ושעיר עזים אחד חטאת לכפר עליכם	
במדבר	במדבר כט	ו	מלבד עלת החדש ומנחתה ועלת התמיד ומנחתה ונסכיהם כמשפטם לריח ניחח אשה ליהוה	
במדבר	במדבר כט	ז	ובעשור לחדש השביעי הזה מקרא קדש יהיה לכם ועניתם את נפשתיכם כל מלאכה לא תעשו	
במדבר	במדבר כט	ח	והקרבתם עלה ליהוה ריח ניחח פר בן בקר אחד איל אחד כבשים בני שנה שבעה תמימם יהיו לכם	
במדבר	במדבר כט	ט	ומנחתם סלת בלולה בשמן שלשה עשרנים לפר שני עשרנים לאיל האחד	
במדבר	במדבר כט	י	עשרון עשרון לכבש האחד לשבעת הכבשים	
במדבר	במדבר כט	יא	שעיר עזים אחד חטאת מלבד חטאת הכפרים ועלת התמיד ומנחתה ונסכיהם	
במדבר	במדבר כט	יב	ובחמשה עשר יום לחדש השביעי מקרא קדש יהיה לכם כל מלאכת עבדה לא תעשו וחגתם חג ליהוה שבעת ימים	
במדבר	במדבר כט	יג	והקרבתם עלה אשה ריח ניחח ליהוה פרים בני בקר שלשה עשר אילם שנים כבשים בני שנה ארבעה עשר תמימם יהיו	
במדבר	במדבר כט	יד	ומנחתם סלת בלולה בשמן שלשה עשרנים לפר האחד לשלשה עשר פרים שני עשרנים לאיל האחד לשני האילם	
במדבר	במדבר כט	טו	ועשרון עשרון לכבש האחד לארבעה עשר כבשים	
במדבר	במדבר כט	טז	ושעיר עזים אחד חטאת מלבד עלת התמיד מנחתה ונסכה	
במדבר	במדבר כט	יז	וביום השני פרים בני בקר שנים עשר אילם שנים כבשים בני שנה ארבעה עשר תמימם	
במדבר	במדבר כט	יח	ומנחתם ונסכיהם לפרים לאילם ולכבשים במספרם כמשפט	
במדבר	במדבר כט	יט	ושעיר עזים אחד חטאת מלבד עלת התמיד ומנחתה ונסכיהם	
במדבר	במדבר כט	כ	וביום השלישי פרים עשתי עשר אילם שנים כבשים בני שנה ארבעה עשר תמימם	
במדבר	במדבר כט	כא	ומנחתם ונסכיהם לפרים לאילם ולכבשים במספרם כמשפט	
במדבר	במדבר כט	כב	ושעיר חטאת אחד מלבד עלת התמיד ומנחתה ונסכה	
במדבר	במדבר כט	כג	וביום הרביעי פרים עשרה אילם שנים כבשים בני שנה ארבעה עשר תמימם	
במדבר	במדבר כט	כד	מנחתם ונסכיהם לפרים לאילם ולכבשים במספרם כמשפט	
במדבר	במדבר כט	כה	ושעיר עזים אחד חטאת מלבד עלת התמיד מנחתה ונסכה	
במדבר	במדבר כט	כו	וביום החמישי פרים תשעה אילם שנים כבשים בני שנה ארבעה עשר תמימם	
במדבר	במדבר כט	כז	ומנחתם ונסכיהם לפרים לאילם ולכבשים במספרם כמשפט	
במדבר	במדבר כט	כח	ושעיר חטאת אחד מלבד עלת התמיד ומנחתה ונסכה	
במדבר	במדבר כט	כט	וביום הששי פרים שמנה אילם שנים כבשים בני שנה ארבעה עשר תמימם	
במדבר	במדבר כט	ל	ומנחתם ונסכיהם לפרים לאילם ולכבשים במספרם כמשפט	
במדבר	במדבר כט	לא	ושעיר חטאת אחד מלבד עלת התמיד מנחתה ונסכיה	
במדבר	במדבר כט	לב	וביום השביעי פרים שבעה אילם שנים כבשים בני שנה ארבעה עשר תמימם	
במדבר	במדבר כט	לג	ומנחתם ונסכהם לפרים לאילם ולכבשים במספרם כמשפטם	
במדבר	במדבר כט	לד	ושעיר חטאת אחד מלבד עלת התמיד מנחתה ונסכה	
במדבר	במדבר כט	לה	ביום השמיני עצרת תהיה לכם כל מלאכת עבדה לא תעשו	
במדבר	במדבר כט	לו	והקרבתם עלה אשה ריח ניחח ליהוה פר אחד איל אחד כבשים בני שנה שבעה תמימם	
במדבר	במדבר כט	לז	מנחתם ונסכיהם לפר לאיל ולכבשים במספרם כמשפט	
במדבר	במדבר כט	לח	ושעיר חטאת אחד מלבד עלת התמיד ומנחתה ונסכה	
במדבר	במדבר כט	לט	אלה תעשו ליהוה במועדיכם לבד מנדריכם ונדבתיכם לעלתיכם ולמנחתיכם ולנסכיכם ולשלמיכם	
במדבר	במדבר ל	א	ויאמר משה אל בני ישראל ככל אשר צוה יהוה את משה	
במדבר	במדבר ל	ב	וידבר משה אל ראשי המטות לבני ישראל לאמר זה הדבר אשר צוה יהוה	
במדבר	במדבר ל	ג	איש כי ידר נדר ליהוה או השבע שבעה לאסר אסר על נפשו לא יחל דברו ככל היצא מפיו יעשה	
במדבר	במדבר ל	ד	ואשה כי תדר נדר ליהוה ואסרה אסר בבית אביה בנעריה	
במדבר	במדבר ל	ה	ושמע אביה את נדרה ואסרה אשר אסרה על נפשה והחריש לה אביה וקמו כל נדריה וכל אסר אשר אסרה על נפשה יקום	
במדבר	במדבר ל	ו	ואם הניא אביה אתה ביום שמעו כל נדריה ואסריה אשר אסרה על נפשה לא יקום ויהוה יסלח לה כי הניא אביה אתה	
במדבר	במדבר ל	ז	ואם היו תהיה לאיש ונדריה עליה או מבטא שפתיה אשר אסרה על נפשה	
במדבר	במדבר ל	ח	ושמע אישה ביום שמעו והחריש לה וקמו נדריה ואסרה אשר אסרה על נפשה יקמו	
במדבר	במדבר ל	ט	ואם ביום שמע אישה יניא אותה והפר את נדרה אשר עליה ואת מבטא שפתיה אשר אסרה על נפשה ויהוה יסלח לה	
במדבר	במדבר ל	י	ונדר אלמנה וגרושה כל אשר אסרה על נפשה יקום עליה	
במדבר	במדבר ל	יא	ואם בית אישה נדרה או אסרה אסר על נפשה בשבעה	
במדבר	במדבר ל	יב	ושמע אישה והחרש לה לא הניא אתה וקמו כל נדריה וכל אסר אשר אסרה על נפשה יקום	
במדבר	במדבר ל	יג	ואם הפר יפר אתם אישה ביום שמעו כל מוצא שפתיה לנדריה ולאסר נפשה לא יקום אישה הפרם ויהוה יסלח לה	
במדבר	במדבר ל	יד	כל נדר וכל שבעת אסר לענת נפש אישה יקימנו ואישה יפרנו	
במדבר	במדבר ל	טו	ואם החרש יחריש לה אישה מיום אל יום והקים את כל נדריה או את כל אסריה אשר עליה הקים אתם כי החרש לה ביום שמעו	
במדבר	במדבר ל	טז	ואם הפר יפר אתם אחרי שמעו ונשא את עונה	
במדבר	במדבר ל	יז	אלה החקים אשר צוה יהוה את משה בין איש לאשתו בין אב לבתו בנעריה בית אביה	
במדבר	במדבר לא	א	וידבר יהוה אל משה לאמר	
במדבר	במדבר לא	ב	נקם נקמת בני ישראל מאת המדינים אחר תאסף אל עמיך	
במדבר	במדבר לא	ג	וידבר משה אל העם לאמר החלצו מאתכם אנשים לצבא ויהיו על מדין לתת נקמת יהוה במדין	
במדבר	במדבר לא	ד	אלף למטה אלף למטה לכל מטות ישראל תשלחו לצבא	
במדבר	במדבר לא	ה	וימסרו מאלפי ישראל אלף למטה שנים עשר אלף חלוצי צבא	
במדבר	במדבר לא	ו	וישלח אתם משה אלף למטה לצבא אתם ואת פינחס בן אלעזר הכהן לצבא וכלי הקדש וחצצרות התרועה בידו	
במדבר	במדבר לא	ז	ויצבאו על מדין כאשר צוה יהוה את משה ויהרגו כל זכר	
במדבר	במדבר לא	ח	ואת מלכי מדין הרגו על חלליהם את אוי ואת רקם ואת צור ואת חור ואת רבע חמשת מלכי מדין ואת בלעם בן בעור הרגו בחרב	
במדבר	במדבר לא	ט	וישבו בני ישראל את נשי מדין ואת טפם ואת כל בהמתם ואת כל מקנהם ואת כל חילם בזזו	
במדבר	במדבר לא	י	ואת כל עריהם במושבתם ואת כל טירתם שרפו באש	
במדבר	במדבר לא	יא	ויקחו את כל השלל ואת כל המלקוח באדם ובבהמה	
במדבר	במדבר לא	יב	ויבאו אל משה ואל אלעזר הכהן ואל עדת בני ישראל את השבי ואת המלקוח ואת השלל אל המחנה אל ערבת מואב אשר על ירדן ירחו	
במדבר	במדבר לא	יג	ויצאו משה ואלעזר הכהן וכל נשיאי העדה לקראתם אל מחוץ למחנה	
במדבר	במדבר לא	יד	ויקצף משה על פקודי החיל שרי האלפים ושרי המאות הבאים מצבא המלחמה	
במדבר	במדבר לא	טו	ויאמר אליהם משה החייתם כל נקבה	
במדבר	במדבר לא	טז	הן הנה היו לבני ישראל בדבר בלעם למסר מעל ביהוה על דבר פעור ותהי המגפה בעדת יהוה	
במדבר	במדבר לא	יז	ועתה הרגו כל זכר בטף וכל אשה ידעת איש למשכב זכר הרגו	
במדבר	במדבר לא	יח	וכל הטף בנשים אשר לא ידעו משכב זכר החיו לכם	
במדבר	במדבר לא	יט	ואתם חנו מחוץ למחנה שבעת ימים כל הרג נפש וכל נגע בחלל תתחטאו ביום השלישי וביום השביעי אתם ושביכם	
במדבר	במדבר לא	כ	וכל בגד וכל כלי עור וכל מעשה עזים וכל כלי עץ תתחטאו	
במדבר	במדבר לא	כא	ויאמר אלעזר הכהן אל אנשי הצבא הבאים למלחמה זאת חקת התורה אשר צוה יהוה את משה	
במדבר	במדבר לא	כב	אך את הזהב ואת הכסף את הנחשת את הברזל את הבדיל ואת העפרת	
במדבר	במדבר לא	כג	כל דבר אשר יבא באש תעבירו באש וטהר אך במי נדה יתחטא וכל אשר לא יבא באש תעבירו במים	
במדבר	במדבר לא	כד	וכבסתם בגדיכם ביום השביעי וטהרתם ואחר תבאו אל המחנה	
במדבר	במדבר לא	כה	ויאמר יהוה אל משה לאמר	
במדבר	במדבר לא	כו	שא את ראש מלקוח השבי באדם ובבהמה אתה ואלעזר הכהן וראשי אבות העדה	
במדבר	במדבר לא	כז	וחצית את המלקוח בין תפשי המלחמה היצאים לצבא ובין כל העדה	
במדבר	במדבר לא	כח	והרמת מכס ליהוה מאת אנשי המלחמה היצאים לצבא אחד נפש מחמש המאות מן האדם ומן הבקר ומן החמרים ומן הצאן	
במדבר	במדבר לא	כט	ממחציתם תקחו ונתתה לאלעזר הכהן תרומת יהוה	
במדבר	במדבר לא	ל	וממחצת בני ישראל תקח אחד אחז מן החמשים מן האדם מן הבקר מן החמרים ומן הצאן מכל הבהמה ונתתה אתם ללוים שמרי משמרת משכן יהוה	
במדבר	במדבר לא	לא	ויעש משה ואלעזר הכהן כאשר צוה יהוה את משה	
במדבר	במדבר לא	לב	ויהי המלקוח יתר הבז אשר בזזו עם הצבא צאן שש מאות אלף ושבעים אלף וחמשת אלפים	
במדבר	במדבר לא	לג	ובקר שנים ושבעים אלף	
במדבר	במדבר לא	לד	וחמרים אחד וששים אלף	
במדבר	במדבר לא	לה	ונפש אדם מן הנשים אשר לא ידעו משכב זכר כל נפש שנים ושלשים אלף	
במדבר	במדבר לא	לו	ותהי המחצה חלק היצאים בצבא מספר הצאן שלש מאות אלף ושלשים אלף ושבעת אלפים וחמש מאות	
במדבר	במדבר לא	לז	ויהי המכס ליהוה מן הצאן שש מאות חמש ושבעים	
במדבר	במדבר לא	לח	והבקר ששה ושלשים אלף ומכסם ליהוה שנים ושבעים	
במדבר	במדבר לא	לט	וחמרים שלשים אלף וחמש מאות ומכסם ליהוה אחד וששים	
במדבר	במדבר לא	מ	ונפש אדם ששה עשר אלף ומכסם ליהוה שנים ושלשים נפש	
במדבר	במדבר לא	מא	ויתן משה את מכס תרומת יהוה לאלעזר הכהן כאשר צוה יהוה את משה	
במדבר	במדבר לא	מב	וממחצית בני ישראל אשר חצה משה מן האנשים הצבאים	
במדבר	במדבר לא	מג	ותהי מחצת העדה מן הצאן שלש מאות אלף ושלשים אלף שבעת אלפים וחמש מאות	
במדבר	במדבר לא	מד	ובקר ששה ושלשים אלף	
במדבר	במדבר לא	מה	וחמרים שלשים אלף וחמש מאות	
במדבר	במדבר לא	מו	ונפש אדם ששה עשר אלף	
במדבר	במדבר לא	מז	ויקח משה ממחצת בני ישראל את האחז אחד מן החמשים מן האדם ומן הבהמה ויתן אתם ללוים שמרי משמרת משכן יהוה כאשר צוה יהוה את משה	
במדבר	במדבר לא	מח	ויקרבו אל משה הפקדים אשר לאלפי הצבא שרי האלפים ושרי המאות	
במדבר	במדבר לא	מט	ויאמרו אל משה עבדיך נשאו את ראש אנשי המלחמה אשר בידנו ולא נפקד ממנו איש	
במדבר	במדבר לא	נ	ונקרב את קרבן יהוה איש אשר מצא כלי זהב אצעדה וצמיד טבעת עגיל וכומז לכפר על נפשתינו לפני יהוה	
במדבר	במדבר לא	נא	ויקח משה ואלעזר הכהן את הזהב מאתם כל כלי מעשה	
במדבר	במדבר לא	נב	ויהי כל זהב התרומה אשר הרימו ליהוה ששה עשר אלף שבע מאות וחמשים שקל מאת שרי האלפים ומאת שרי המאות	
במדבר	במדבר לא	נג	אנשי הצבא בזזו איש לו	
במדבר	במדבר לא	נד	ויקח משה ואלעזר הכהן את הזהב מאת שרי האלפים והמאות ויבאו אתו אל אהל מועד זכרון לבני ישראל לפני יהוה	
במדבר	במדבר לב	א	ומקנה רב היה לבני ראובן ולבני גד עצום מאד ויראו את ארץ יעזר ואת ארץ גלעד והנה המקום מקום מקנה	
במדבר	במדבר לב	ב	ויבאו בני גד ובני ראובן ויאמרו אל משה ואל אלעזר הכהן ואל נשיאי העדה לאמר	
במדבר	במדבר לב	ג	עטרות ודיבן ויעזר ונמרה וחשבון ואלעלה ושבם ונבו ובען	
במדבר	במדבר לב	ד	הארץ אשר הכה יהוה לפני עדת ישראל ארץ מקנה הוא ולעבדיך מקנה	
במדבר	במדבר לב	ה	ויאמרו אם מצאנו חן בעיניך יתן את הארץ הזאת לעבדיך לאחזה אל תעברנו את הירדן	
במדבר	במדבר לב	ו	ויאמר משה לבני גד ולבני ראובן האחיכם יבאו למלחמה ואתם תשבו פה	
במדבר	במדבר לב	ז	ולמה תנואון את לב בני ישראל מעבר אל הארץ אשר נתן להם יהוה	
במדבר	במדבר לב	ח	כה עשו אבתיכם בשלחי אתם מקדש ברנע לראות את הארץ	
במדבר	במדבר לב	ט	ויעלו עד נחל אשכול ויראו את הארץ ויניאו את לב בני ישראל לבלתי בא אל הארץ אשר נתן להם יהוה	
במדבר	במדבר לב	י	ויחר אף יהוה ביום ההוא וישבע לאמר	
במדבר	במדבר לב	יא	אם יראו האנשים העלים ממצרים מבן עשרים שנה ומעלה את האדמה אשר נשבעתי לאברהם ליצחק וליעקב כי לא מלאו אחרי	
במדבר	במדבר לב	יב	בלתי כלב בן יפנה הקנזי ויהושע בן נון כי מלאו אחרי יהוה	
במדבר	במדבר לב	יג	ויחר אף יהוה בישראל וינעם במדבר ארבעים שנה עד תם כל הדור העשה הרע בעיני יהוה	
במדבר	במדבר לב	יד	והנה קמתם תחת אבתיכם תרבות אנשים חטאים לספות עוד על חרון אף יהוה אל ישראל	
במדבר	במדבר לב	טו	כי תשובן מאחריו ויסף עוד להניחו במדבר ושחתם לכל העם הזה	
במדבר	במדבר לב	טז	ויגשו אליו ויאמרו גדרת צאן נבנה למקננו פה וערים לטפנו	
במדבר	במדבר לב	יז	ואנחנו נחלץ חשים לפני בני ישראל עד אשר אם הביאנם אל מקומם וישב טפנו בערי המבצר מפני ישבי הארץ	
במדבר	במדבר לב	יח	לא נשוב אל בתינו עד התנחל בני ישראל איש נחלתו	
במדבר	במדבר לב	יט	כי לא ננחל אתם מעבר לירדן והלאה כי באה נחלתנו אלינו מעבר הירדן מזרחה	
במדבר	במדבר לב	כ	ויאמר אליהם משה אם תעשון את הדבר הזה אם תחלצו לפני יהוה למלחמה	
במדבר	במדבר לב	כא	ועבר לכם כל חלוץ את הירדן לפני יהוה עד הורישו את איביו מפניו	
במדבר	במדבר לב	כב	ונכבשה הארץ לפני יהוה ואחר תשבו והייתם נקים מיהוה ומישראל והיתה הארץ הזאת לכם לאחזה לפני יהוה	
במדבר	במדבר לב	כג	ואם לא תעשון כן הנה חטאתם ליהוה ודעו חטאתכם אשר תמצא אתכם	
במדבר	במדבר לב	כד	בנו לכם ערים לטפכם וגדרת לצנאכם והיצא מפיכם תעשו	
במדבר	במדבר לב	כה	ויאמר בני גד ובני ראובן אל משה לאמר עבדיך יעשו כאשר אדני מצוה	
במדבר	במדבר לב	כו	טפנו נשינו מקננו וכל בהמתנו יהיו שם בערי הגלעד	
במדבר	במדבר לב	כז	ועבדיך יעברו כל חלוץ צבא לפני יהוה למלחמה כאשר אדני דבר	
במדבר	במדבר לב	כח	ויצו להם משה את אלעזר הכהן ואת יהושע בן נון ואת ראשי אבות המטות לבני ישראל	
במדבר	במדבר לב	כט	ויאמר משה אלהם אם יעברו בני גד ובני ראובן אתכם את הירדן כל חלוץ למלחמה לפני יהוה ונכבשה הארץ לפניכם ונתתם להם את ארץ הגלעד לאחזה	
במדבר	במדבר לב	ל	ואם לא יעברו חלוצים אתכם ונאחזו בתככם בארץ כנען	
במדבר	במדבר לב	לא	ויענו בני גד ובני ראובן לאמר את אשר דבר יהוה אל עבדיך כן נעשה	
במדבר	במדבר לב	לב	נחנו נעבר חלוצים לפני יהוה ארץ כנען ואתנו אחזת נחלתנו מעבר לירדן	
במדבר	במדבר לב	לג	ויתן להם משה לבני גד ולבני ראובן ולחצי שבט מנשה בן יוסף את ממלכת סיחן מלך האמרי ואת ממלכת עוג מלך הבשן הארץ לעריה בגבלת ערי הארץ סביב	
במדבר	במדבר לב	לד	ויבנו בני גד את דיבן ואת עטרת ואת ערער	
במדבר	במדבר לב	לה	ואת עטרת שופן ואת יעזר ויגבהה	
במדבר	במדבר לב	לו	ואת בית נמרה ואת בית הרן ערי מבצר וגדרת צאן	
במדבר	במדבר לב	לז	ובני ראובן בנו את חשבון ואת אלעלא ואת קריתים	
במדבר	במדבר לב	לח	ואת נבו ואת בעל מעון מוסבת שם ואת שבמה ויקראו בשמת את שמות הערים אשר בנו	
במדבר	במדבר לב	לט	וילכו בני מכיר בן מנשה גלעדה וילכדה ויורש את האמרי אשר בה	
במדבר	במדבר לב	מ	ויתן משה את הגלעד למכיר בן מנשה וישב בה	
במדבר	במדבר לב	מא	ויאיר בן מנשה הלך וילכד את חותיהם ויקרא אתהן חות יאיר	
במדבר	במדבר לב	מב	ונבח הלך וילכד את קנת ואת בנתיה ויקרא לה נבח בשמו	
במדבר	במדבר לג	א	אלה מסעי בני ישראל אשר יצאו מארץ מצרים לצבאתם ביד משה ואהרן	
במדבר	במדבר לג	ב	ויכתב משה את מוצאיהם למסעיהם על פי יהוה ואלה מסעיהם למוצאיהם	
במדבר	במדבר לג	ג	ויסעו מרעמסס בחדש הראשון בחמשה עשר יום לחדש הראשון ממחרת הפסח יצאו בני ישראל ביד רמה לעיני כל מצרים	
במדבר	במדבר לג	ד	ומצרים מקברים את אשר הכה יהוה בהם כל בכור ובאלהיהם עשה יהוה שפטים	
במדבר	במדבר לג	ה	ויסעו בני ישראל מרעמסס ויחנו בסכת	
במדבר	במדבר לג	ו	ויסעו מסכת ויחנו באתם אשר בקצה המדבר	
במדבר	במדבר לג	ז	ויסעו מאתם וישב על פי החירת אשר על פני בעל צפון ויחנו לפני מגדל	
במדבר	במדבר לג	ח	ויסעו מפני החירת ויעברו בתוך הים המדברה וילכו דרך שלשת ימים במדבר אתם ויחנו במרה	
במדבר	במדבר לג	ט	ויסעו ממרה ויבאו אילמה ובאילם שתים עשרה עינת מים ושבעים תמרים ויחנו שם	
במדבר	במדבר לג	י	ויסעו מאילם ויחנו על ים סוף	
במדבר	במדבר לג	יא	ויסעו מים סוף ויחנו במדבר סין	
במדבר	במדבר לג	יב	ויסעו ממדבר סין ויחנו בדפקה	
במדבר	במדבר לג	יג	ויסעו מדפקה ויחנו באלוש	
במדבר	במדבר לג	יד	ויסעו מאלוש ויחנו ברפידם ולא היה שם מים לעם לשתות	
במדבר	במדבר לג	טו	ויסעו מרפידם ויחנו במדבר סיני	
במדבר	במדבר לג	טז	ויסעו ממדבר סיני ויחנו בקברת התאוה	
במדבר	במדבר לג	יז	ויסעו מקברת התאוה ויחנו בחצרת	
במדבר	במדבר לג	יח	ויסעו מחצרת ויחנו ברתמה	
במדבר	במדבר לג	יט	ויסעו מרתמה ויחנו ברמן פרץ	
במדבר	במדבר לג	כ	ויסעו מרמן פרץ ויחנו בלבנה	
במדבר	במדבר לג	כא	ויסעו מלבנה ויחנו ברסה	
במדבר	במדבר לג	כב	ויסעו מרסה ויחנו בקהלתה	
במדבר	במדבר לג	כג	ויסעו מקהלתה ויחנו בהר שפר	
במדבר	במדבר לג	כד	ויסעו מהר שפר ויחנו בחרדה	
במדבר	במדבר לג	כה	ויסעו מחרדה ויחנו במקהלת	
במדבר	במדבר לג	כו	ויסעו ממקהלת ויחנו בתחת	
במדבר	במדבר לג	כז	ויסעו מתחת ויחנו בתרח	
במדבר	במדבר לג	כח	ויסעו מתרח ויחנו במתקה	
במדבר	במדבר לג	כט	ויסעו ממתקה ויחנו בחשמנה	
במדבר	במדבר לג	ל	ויסעו מחשמנה ויחנו במסרות	
במדבר	במדבר לג	לא	ויסעו ממסרות ויחנו בבני יעקן	
במדבר	במדבר לג	לב	ויסעו מבני יעקן ויחנו בחר הגדגד	
במדבר	במדבר לג	לג	ויסעו מחר הגדגד ויחנו ביטבתה	
במדבר	במדבר לג	לד	ויסעו מיטבתה ויחנו בעברנה	
במדבר	במדבר לג	לה	ויסעו מעברנה ויחנו בעצין גבר	
במדבר	במדבר לג	לו	ויסעו מעצין גבר ויחנו במדבר צן הוא קדש	
במדבר	במדבר לג	לז	ויסעו מקדש ויחנו בהר ההר בקצה ארץ אדום	
במדבר	במדבר לג	לח	ויעל אהרן הכהן אל הר ההר על פי יהוה וימת שם בשנת הארבעים לצאת בני ישראל מארץ מצרים בחדש החמישי באחד לחדש	
במדבר	במדבר לג	לט	ואהרן בן שלש ועשרים ומאת שנה במתו בהר ההר	
במדבר	במדבר לג	מ	וישמע הכנעני מלך ערד והוא ישב בנגב בארץ כנען בבא בני ישראל	
במדבר	במדבר לג	מא	ויסעו מהר ההר ויחנו בצלמנה	
במדבר	במדבר לג	מב	ויסעו מצלמנה ויחנו בפונן	
במדבר	במדבר לג	מג	ויסעו מפונן ויחנו באבת	
במדבר	במדבר לג	מד	ויסעו מאבת ויחנו בעיי העברים בגבול מואב	
במדבר	במדבר לג	מה	ויסעו מעיים ויחנו בדיבן גד	
במדבר	במדבר לג	מו	ויסעו מדיבן גד ויחנו בעלמן דבלתימה	
במדבר	במדבר לג	מז	ויסעו מעלמן דבלתימה ויחנו בהרי העברים לפני נבו	
במדבר	במדבר לג	מח	ויסעו מהרי העברים ויחנו בערבת מואב על ירדן ירחו	
במדבר	במדבר לג	מט	ויחנו על הירדן מבית הישמת עד אבל השטים בערבת מואב	
במדבר	במדבר לג	נ	וידבר יהוה אל משה בערבת מואב על ירדן ירחו לאמר	
במדבר	במדבר לג	נא	דבר אל בני ישראל ואמרת אלהם כי אתם עברים את הירדן אל ארץ כנען	
במדבר	במדבר לג	נב	והורשתם את כל ישבי הארץ מפניכם ואבדתם את כל משכיתם ואת כל צלמי מסכתם תאבדו ואת כל במותם תשמידו	
במדבר	במדבר לג	נג	והורשתם את הארץ וישבתם בה כי לכם נתתי את הארץ לרשת אתה	
במדבר	במדבר לג	נד	והתנחלתם את הארץ בגורל למשפחתיכם לרב תרבו את נחלתו ולמעט תמעיט את נחלתו אל אשר יצא לו שמה הגורל לו יהיה למטות אבתיכם תתנחלו	
במדבר	במדבר לג	נה	ואם לא תורישו את ישבי הארץ מפניכם והיה אשר תותירו מהם לשכים בעיניכם ולצנינם בצדיכם וצררו אתכם על הארץ אשר אתם ישבים בה	
במדבר	במדבר לג	נו	והיה כאשר דמיתי לעשות להם אעשה לכם	
במדבר	במדבר לד	א	וידבר יהוה אל משה לאמר	
במדבר	במדבר לד	ב	צו את בני ישראל ואמרת אלהם כי אתם באים אל הארץ כנען זאת הארץ אשר תפל לכם בנחלה ארץ כנען לגבלתיה	
במדבר	במדבר לד	ג	והיה לכם פאת נגב ממדבר צן על ידי אדום והיה לכם גבול נגב מקצה ים המלח קדמה	
במדבר	במדבר לד	ד	ונסב לכם הגבול מנגב למעלה עקרבים ועבר צנה והיה תוצאתיו מנגב לקדש ברנע ויצא חצר אדר ועבר עצמנה	
במדבר	במדבר לד	ה	ונסב הגבול מעצמון נחלה מצרים והיו תוצאתיו הימה	
במדבר	במדבר לד	ו	וגבול ים והיה לכם הים הגדול וגבול זה יהיה לכם גבול ים	
במדבר	במדבר לד	ז	וזה יהיה לכם גבול צפון מן הים הגדל תתאו לכם הר ההר	
במדבר	במדבר לד	ח	מהר ההר תתאו לבא חמת והיו תוצאת הגבל צדדה	
במדבר	במדבר לד	ט	ויצא הגבל זפרנה והיו תוצאתיו חצר עינן זה יהיה לכם גבול צפון	
במדבר	במדבר לד	י	והתאויתם לכם לגבול קדמה מחצר עינן שפמה	
במדבר	במדבר לד	יא	וירד הגבל משפם הרבלה מקדם לעין וירד הגבל ומחה על כתף ים כנרת קדמה	
במדבר	במדבר לד	יב	וירד הגבול הירדנה והיו תוצאתיו ים המלח זאת תהיה לכם הארץ לגבלתיה סביב	
במדבר	במדבר לד	יג	ויצו משה את בני ישראל לאמר זאת הארץ אשר תתנחלו אתה בגורל אשר צוה יהוה לתת לתשעת המטות וחצי המטה	
במדבר	במדבר לד	יד	כי לקחו מטה בני הראובני לבית אבתם ומטה בני הגדי לבית אבתם וחצי מטה מנשה לקחו נחלתם	
במדבר	במדבר לד	טו	שני המטות וחצי המטה לקחו נחלתם מעבר לירדן ירחו קדמה מזרחה	
במדבר	במדבר לד	טז	וידבר יהוה אל משה לאמר	
במדבר	במדבר לד	יז	אלה שמות האנשים אשר ינחלו לכם את הארץ אלעזר הכהן ויהושע בן נון	
במדבר	במדבר לד	יח	ונשיא אחד נשיא אחד ממטה תקחו לנחל את הארץ	
במדבר	במדבר לד	יט	ואלה שמות האנשים למטה יהודה כלב בן יפנה	
במדבר	במדבר לד	כ	ולמטה בני שמעון שמואל בן עמיהוד	
במדבר	במדבר לד	כא	למטה בנימן אלידד בן כסלון	
במדבר	במדבר לד	כב	ולמטה בני דן נשיא בקי בן יגלי	
במדבר	במדבר לד	כג	לבני יוסף למטה בני מנשה נשיא חניאל בן אפד	
במדבר	במדבר לד	כד	ולמטה בני אפרים נשיא קמואל בן שפטן	
במדבר	במדבר לד	כה	ולמטה בני זבולן נשיא אליצפן בן פרנך	
במדבר	במדבר לד	כו	ולמטה בני יששכר נשיא פלטיאל בן עזן	
במדבר	במדבר לד	כז	ולמטה בני אשר נשיא אחיהוד בן שלמי	
במדבר	במדבר לד	כח	ולמטה בני נפתלי נשיא פדהאל בן עמיהוד	
במדבר	במדבר לד	כט	אלה אשר צוה יהוה לנחל את בני ישראל בארץ כנען	
במדבר	במדבר לה	א	וידבר יהוה אל משה בערבת מואב על ירדן ירחו לאמר	
במדבר	במדבר לה	ב	צו את בני ישראל ונתנו ללוים מנחלת אחזתם ערים לשבת ומגרש לערים סביבתיהם תתנו ללוים	
במדבר	במדבר לה	ג	והיו הערים להם לשבת ומגרשיהם יהיו לבהמתם ולרכשם ולכל חיתם	
במדבר	במדבר לה	ד	ומגרשי הערים אשר תתנו ללוים מקיר העיר וחוצה אלף אמה סביב	
במדבר	במדבר לה	ה	ומדתם מחוץ לעיר את פאת קדמה אלפים באמה ואת פאת נגב אלפים באמה ואת פאת ים אלפים באמה ואת פאת צפון אלפים באמה והעיר בתוך זה יהיה להם מגרשי הערים	
במדבר	במדבר לה	ו	ואת הערים אשר תתנו ללוים את שש ערי המקלט אשר תתנו לנס שמה הרצח ועליהם תתנו ארבעים ושתים עיר	
במדבר	במדבר לה	ז	כל הערים אשר תתנו ללוים ארבעים ושמנה עיר אתהן ואת מגרשיהן	
במדבר	במדבר לה	ח	והערים אשר תתנו מאחזת בני ישראל מאת הרב תרבו ומאת המעט תמעיטו איש כפי נחלתו אשר ינחלו יתן מעריו ללוים	
במדבר	במדבר לה	ט	וידבר יהוה אל משה לאמר	
במדבר	במדבר לה	י	דבר אל בני ישראל ואמרת אלהם כי אתם עברים את הירדן ארצה כנען	
במדבר	במדבר לה	יא	והקריתם לכם ערים ערי מקלט תהיינה לכם ונס שמה רצח מכה נפש בשגגה	
במדבר	במדבר לה	יב	והיו לכם הערים למקלט מגאל ולא ימות הרצח עד עמדו לפני העדה למשפט	
במדבר	במדבר לה	יג	והערים אשר תתנו שש ערי מקלט תהיינה לכם	
במדבר	במדבר לה	יד	את שלש הערים תתנו מעבר לירדן ואת שלש הערים תתנו בארץ כנען ערי מקלט תהיינה	
במדבר	במדבר לה	טו	לבני ישראל ולגר ולתושב בתוכם תהיינה שש הערים האלה למקלט לנוס שמה כל מכה נפש בשגגה	
במדבר	במדבר לה	טז	ואם בכלי ברזל הכהו וימת רצח הוא מות יומת הרצח	
במדבר	במדבר לה	יז	ואם באבן יד אשר ימות בה הכהו וימת רצח הוא מות יומת הרצח	
במדבר	במדבר לה	יח	או בכלי עץ יד אשר ימות בו הכהו וימת רצח הוא מות יומת הרצח	
במדבר	במדבר לה	יט	גאל הדם הוא ימית את הרצח בפגעו בו הוא ימתנו	
במדבר	במדבר לה	כ	ואם בשנאה יהדפנו או השליך עליו בצדיה וימת	
במדבר	במדבר לה	כא	או באיבה הכהו בידו וימת מות יומת המכה רצח הוא גאל הדם ימית את הרצח בפגעו בו	
במדבר	במדבר לה	כב	ואם בפתע בלא איבה הדפו או השליך עליו כל כלי בלא צדיה	
במדבר	במדבר לה	כג	או בכל אבן אשר ימות בה בלא ראות ויפל עליו וימת והוא לא אויב לו ולא מבקש רעתו	
במדבר	במדבר לה	כד	ושפטו העדה בין המכה ובין גאל הדם על המשפטים האלה	
במדבר	במדבר לה	כה	והצילו העדה את הרצח מיד גאל הדם והשיבו אתו העדה אל עיר מקלטו אשר נס שמה וישב בה עד מות הכהן הגדל אשר משח אתו בשמן הקדש	
במדבר	במדבר לה	כו	ואם יצא יצא הרצח את גבול עיר מקלטו אשר ינוס שמה	
במדבר	במדבר לה	כז	ומצא אתו גאל הדם מחוץ לגבול עיר מקלטו ורצח גאל הדם את הרצח אין לו דם	
במדבר	במדבר לה	כח	כי בעיר מקלטו ישב עד מות הכהן הגדל ואחרי מות הכהן הגדל ישוב הרצח אל ארץ אחזתו	
במדבר	במדבר לה	כט	והיו אלה לכם לחקת משפט לדרתיכם בכל מושבתיכם	
במדבר	במדבר לה	ל	כל מכה נפש לפי עדים ירצח את הרצח ועד אחד לא יענה בנפש למות	
במדבר	במדבר לה	לא	ולא תקחו כפר לנפש רצח אשר הוא רשע למות כי מות יומת	
במדבר	במדבר לה	לב	ולא תקחו כפר לנוס אל עיר מקלטו לשוב לשבת בארץ עד מות הכהן	
במדבר	במדבר לה	לג	ולא תחניפו את הארץ אשר אתם בה כי הדם הוא יחניף את הארץ ולארץ לא יכפר לדם אשר שפך בה כי אם בדם שפכו	
במדבר	במדבר לה	לד	ולא תטמא את הארץ אשר אתם ישבים בה אשר אני שכן בתוכה כי אני יהוה שכן בתוך בני ישראל	
במדבר	במדבר לו	א	ויקרבו ראשי האבות למשפחת בני גלעד בן מכיר בן מנשה ממשפחת בני יוסף וידברו לפני משה ולפני הנשאים ראשי אבות לבני ישראל	
במדבר	במדבר לו	ב	ויאמרו את אדני צוה יהוה לתת את הארץ בנחלה בגורל לבני ישראל ואדני צוה ביהוה לתת את נחלת צלפחד אחינו לבנתיו	
במדבר	במדבר לו	ג	והיו לאחד מבני שבטי בני ישראל לנשים ונגרעה נחלתן מנחלת אבתינו ונוסף על נחלת המטה אשר תהיינה להם ומגרל נחלתנו יגרע	
במדבר	במדבר לו	ד	ואם יהיה היבל לבני ישראל ונוספה נחלתן על נחלת המטה אשר תהיינה להם ומנחלת מטה אבתינו יגרע נחלתן	
במדבר	במדבר לו	ה	ויצו משה את בני ישראל על פי יהוה לאמר כן מטה בני יוסף דברים	
במדבר	במדבר לו	ו	זה הדבר אשר צוה יהוה לבנות צלפחד לאמר לטוב בעיניהם תהיינה לנשים אך למשפחת מטה אביהם תהיינה לנשים	
במדבר	במדבר לו	ז	ולא תסב נחלה לבני ישראל ממטה אל מטה כי איש בנחלת מטה אבתיו ידבקו בני ישראל	
במדבר	במדבר לו	ח	וכל בת ירשת נחלה ממטות בני ישראל לאחד ממשפחת מטה אביה תהיה לאשה למען יירשו בני ישראל איש נחלת אבתיו	
במדבר	במדבר לו	ט	ולא תסב נחלה ממטה למטה אחר כי איש בנחלתו ידבקו מטות בני ישראל	
במדבר	במדבר לו	י	כאשר צוה יהוה את משה כן עשו בנות צלפחד	
במדבר	במדבר לו	יא	ותהיינה מחלה תרצה וחגלה ומלכה ונעה בנות צלפחד לבני דדיהן לנשים	
במדבר	במדבר לו	יב	ממשפחת בני מנשה בן יוסף היו לנשים ותהי נחלתן על מטה משפחת אביהן	
במדבר	במדבר לו	יג	אלה המצות והמשפטים אשר צוה יהוה ביד משה אל בני ישראל בערבת מואב על ירדן ירחו	
דברים	דברים א	א	אלה הדברים אשר דבר משה אל כל ישראל בעבר הירדן במדבר בערבה מול סוף בין פארן ובין תפל ולבן וחצרת ודי זהב	
דברים	דברים א	ב	אחד עשר יום מחרב דרך הר שעיר עד קדש ברנע	
דברים	דברים א	ג	ויהי בארבעים שנה בעשתי עשר חדש באחד לחדש דבר משה אל בני ישראל ככל אשר צוה יהוה אתו אלהם	
דברים	דברים א	ד	אחרי הכתו את סיחן מלך האמרי אשר יושב בחשבון ואת עוג מלך הבשן אשר יושב בעשתרת באדרעי	
דברים	דברים א	ה	בעבר הירדן בארץ מואב הואיל משה באר את התורה הזאת לאמר	
דברים	דברים א	ו	יהוה אלהינו דבר אלינו בחרב לאמר רב לכם שבת בהר הזה	
דברים	דברים א	ז	פנו וסעו לכם ובאו הר האמרי ואל כל שכניו בערבה בהר ובשפלה ובנגב ובחוף הים ארץ הכנעני והלבנון עד הנהר הגדל נהר פרת	
דברים	דברים א	ח	ראה נתתי לפניכם את הארץ באו ורשו את הארץ אשר נשבע יהוה לאבתיכם לאברהם ליצחק וליעקב לתת להם ולזרעם אחריהם	
דברים	דברים א	ט	ואמר אלכם בעת ההוא לאמר לא אוכל לבדי שאת אתכם	
דברים	דברים א	י	יהוה אלהיכם הרבה אתכם והנכם היום ככוכבי השמים לרב	
דברים	דברים א	יא	יהוה אלהי אבותכם יסף עליכם ככם אלף פעמים ויברך אתכם כאשר דבר לכם	
דברים	דברים א	יב	איכה אשא לבדי טרחכם ומשאכם וריבכם	
דברים	דברים א	יג	הבו לכם אנשים חכמים ונבנים וידעים לשבטיכם ואשימם בראשיכם	
דברים	דברים א	יד	ותענו אתי ותאמרו טוב הדבר אשר דברת לעשות	
דברים	דברים א	טו	ואקח את ראשי שבטיכם אנשים חכמים וידעים ואתן אותם ראשים עליכם שרי אלפים ושרי מאות ושרי חמשים ושרי עשרת ושטרים לשבטיכם	
דברים	דברים א	טז	ואצוה את שפטיכם בעת ההוא לאמר שמע בין אחיכם ושפטתם צדק בין איש ובין אחיו ובין גרו	
דברים	דברים א	יז	לא תכירו פנים במשפט כקטן כגדל תשמעון לא תגורו מפני איש כי המשפט לאלהים הוא והדבר אשר יקשה מכם תקרבון אלי ושמעתיו	
דברים	דברים א	יח	ואצוה אתכם בעת ההוא את כל הדברים אשר תעשון	
דברים	דברים א	יט	ונסע מחרב ונלך את כל המדבר הגדול והנורא ההוא אשר ראיתם דרך הר האמרי כאשר צוה יהוה אלהינו אתנו ונבא עד קדש ברנע	
דברים	דברים א	כ	ואמר אלכם באתם עד הר האמרי אשר יהוה אלהינו נתן לנו	
דברים	דברים א	כא	ראה נתן יהוה אלהיך לפניך את הארץ עלה רש כאשר דבר יהוה אלהי אבתיך לך אל תירא ואל תחת	
דברים	דברים א	כב	ותקרבון אלי כלכם ותאמרו נשלחה אנשים לפנינו ויחפרו לנו את הארץ וישבו אתנו דבר את הדרך אשר נעלה בה ואת הערים אשר נבא אליהן	
דברים	דברים א	כג	וייטב בעיני הדבר ואקח מכם שנים עשר אנשים איש אחד לשבט	
דברים	דברים א	כד	ויפנו ויעלו ההרה ויבאו עד נחל אשכל וירגלו אתה	
דברים	דברים א	כה	ויקחו בידם מפרי הארץ ויורדו אלינו וישבו אתנו דבר ויאמרו טובה הארץ אשר יהוה אלהינו נתן לנו	
דברים	דברים א	כו	ולא אביתם לעלת ותמרו את פי יהוה אלהיכם	
דברים	דברים א	כז	ותרגנו באהליכם ותאמרו בשנאת יהוה אתנו הוציאנו מארץ מצרים לתת אתנו ביד האמרי להשמידנו	
דברים	דברים א	כח	אנה אנחנו עלים אחינו המסו את לבבנו לאמר עם גדול ורם ממנו ערים גדלת ובצורת בשמים וגם בני ענקים ראינו שם	
דברים	דברים א	כט	ואמר אלכם לא תערצון ולא תיראון מהם	
דברים	דברים א	ל	יהוה אלהיכם ההלך לפניכם הוא ילחם לכם ככל אשר עשה אתכם במצרים לעיניכם	
דברים	דברים א	לא	ובמדבר אשר ראית אשר נשאך יהוה אלהיך כאשר ישא איש את בנו בכל הדרך אשר הלכתם עד באכם עד המקום הזה	
דברים	דברים א	לב	ובדבר הזה אינכם מאמינם ביהוה אלהיכם	
דברים	דברים א	לג	ההלך לפניכם בדרך לתור לכם מקום לחנתכם באש לילה לראתכם בדרך אשר תלכו בה ובענן יומם	
דברים	דברים א	לד	וישמע יהוה את קול דבריכם ויקצף וישבע לאמר	
דברים	דברים א	לה	אם יראה איש באנשים האלה הדור הרע הזה את הארץ הטובה אשר נשבעתי לתת לאבתיכם	
דברים	דברים א	לו	זולתי כלב בן יפנה הוא יראנה ולו אתן את הארץ אשר דרך בה ולבניו יען אשר מלא אחרי יהוה	
דברים	דברים א	לז	גם בי התאנף יהוה בגללכם לאמר גם אתה לא תבא שם	
דברים	דברים א	לח	יהושע בן נון העמד לפניך הוא יבא שמה אתו חזק כי הוא ינחלנה את ישראל	
דברים	דברים א	לט	וטפכם אשר אמרתם לבז יהיה ובניכם אשר לא ידעו היום טוב ורע המה יבאו שמה ולהם אתננה והם יירשוה	
דברים	דברים א	מ	ואתם פנו לכם וסעו המדברה דרך ים סוף	
דברים	דברים א	מא	ותענו ותאמרו אלי חטאנו ליהוה אנחנו נעלה ונלחמנו ככל אשר צונו יהוה אלהינו ותחגרו איש את כלי מלחמתו ותהינו לעלת ההרה	
דברים	דברים א	מב	ויאמר יהוה אלי אמר להם לא תעלו ולא תלחמו כי אינני בקרבכם ולא תנגפו לפני איביכם	
דברים	דברים א	מג	ואדבר אליכם ולא שמעתם ותמרו את פי יהוה ותזדו ותעלו ההרה	
דברים	דברים א	מד	ויצא האמרי הישב בהר ההוא לקראתכם וירדפו אתכם כאשר תעשינה הדברים ויכתו אתכם בשעיר עד חרמה	
דברים	דברים א	מה	ותשבו ותבכו לפני יהוה ולא שמע יהוה בקלכם ולא האזין אליכם	
דברים	דברים א	מו	ותשבו בקדש ימים רבים כימים אשר ישבתם	
דברים	דברים ב	א	ונפן ונסע המדברה דרך ים סוף כאשר דבר יהוה אלי ונסב את הר שעיר ימים רבים	
דברים	דברים ב	ב	ויאמר יהוה אלי לאמר	
דברים	דברים ב	ג	רב לכם סב את ההר הזה פנו לכם צפנה	
דברים	דברים ב	ד	ואת העם צו לאמר אתם עברים בגבול אחיכם בני עשו הישבים בשעיר וייראו מכם ונשמרתם מאד	
דברים	דברים ב	ה	אל תתגרו בם כי לא אתן לכם מארצם עד מדרך כף רגל כי ירשה לעשו נתתי את הר שעיר	
דברים	דברים ב	ו	אכל תשברו מאתם בכסף ואכלתם וגם מים תכרו מאתם בכסף ושתיתם	
דברים	דברים ב	ז	כי יהוה אלהיך ברכך בכל מעשה ידך ידע לכתך את המדבר הגדל הזה זה ארבעים שנה יהוה אלהיך עמך לא חסרת דבר	
דברים	דברים ב	ח	ונעבר מאת אחינו בני עשו הישבים בשעיר מדרך הערבה מאילת ומעצין גבר ונפן ונעבר דרך מדבר מואב	
דברים	דברים ב	ט	ויאמר יהוה אלי אל תצר את מואב ואל תתגר בם מלחמה כי לא אתן לך מארצו ירשה כי לבני לוט נתתי את ער ירשה	
דברים	דברים ב	י	האמים לפנים ישבו בה עם גדול ורב ורם כענקים	
דברים	דברים ב	יא	רפאים יחשבו אף הם כענקים והמאבים יקראו להם אמים	
דברים	דברים ב	יב	ובשעיר ישבו החרים לפנים ובני עשו יירשום וישמידום מפניהם וישבו תחתם כאשר עשה ישראל לארץ ירשתו אשר נתן יהוה להם	
דברים	דברים ב	יג	עתה קמו ועברו לכם את נחל זרד ונעבר את נחל זרד	
דברים	דברים ב	יד	והימים אשר הלכנו מקדש ברנע עד אשר עברנו את נחל זרד שלשים ושמנה שנה עד תם כל הדור אנשי המלחמה מקרב המחנה כאשר נשבע יהוה להם	
דברים	דברים ב	טו	וגם יד יהוה היתה בם להמם מקרב המחנה עד תמם	
דברים	דברים ב	טז	ויהי כאשר תמו כל אנשי המלחמה למות מקרב העם	
דברים	דברים ב	יז	וידבר יהוה אלי לאמר	
דברים	דברים ב	יח	אתה עבר היום את גבול מואב את ער	
דברים	דברים ב	יט	וקרבת מול בני עמון אל תצרם ואל תתגר בם כי לא אתן מארץ בני עמון לך ירשה כי לבני לוט נתתיה ירשה	
דברים	דברים ב	כ	ארץ רפאים תחשב אף הוא רפאים ישבו בה לפנים והעמנים יקראו להם זמזמים	
דברים	דברים ב	כא	עם גדול ורב ורם כענקים וישמידם יהוה מפניהם ויירשם וישבו תחתם	
דברים	דברים ב	כב	כאשר עשה לבני עשו הישבים בשעיר אשר השמיד את החרי מפניהם ויירשם וישבו תחתם עד היום הזה	
דברים	דברים ב	כג	והעוים הישבים בחצרים עד עזה כפתרים היצאים מכפתר השמידם וישבו תחתם	
דברים	דברים ב	כד	קומו סעו ועברו את נחל ארנן ראה נתתי בידך את סיחן מלך חשבון האמרי ואת ארצו החל רש והתגר בו מלחמה	
דברים	דברים ב	כה	היום הזה אחל תת פחדך ויראתך על פני העמים תחת כל השמים אשר ישמעון שמעך ורגזו וחלו מפניך	
דברים	דברים ב	כו	ואשלח מלאכים ממדבר קדמות אל סיחון מלך חשבון דברי שלום לאמר	
דברים	דברים ב	כז	אעברה בארצך בדרך בדרך אלך לא אסור ימין ושמאול	
דברים	דברים ב	כח	אכל בכסף תשברני ואכלתי ומים בכסף תתן לי ושתיתי רק אעברה ברגלי	
דברים	דברים ב	כט	כאשר עשו לי בני עשו הישבים בשעיר והמואבים הישבים בער עד אשר אעבר את הירדן אל הארץ אשר יהוה אלהינו נתן לנו	
דברים	דברים ב	ל	ולא אבה סיחן מלך חשבון העברנו בו כי הקשה יהוה אלהיך את רוחו ואמץ את לבבו למען תתו בידך כיום הזה	
דברים	דברים ב	לא	ויאמר יהוה אלי ראה החלתי תת לפניך את סיחן ואת ארצו החל רש לרשת את ארצו	
דברים	דברים ב	לב	ויצא סיחן לקראתנו הוא וכל עמו למלחמה יהצה	
דברים	דברים ב	לג	ויתנהו יהוה אלהינו לפנינו ונך אתו ואת בנו ואת כל עמו	
דברים	דברים ב	לד	ונלכד את כל עריו בעת ההוא ונחרם את כל עיר מתם והנשים והטף לא השארנו שריד	
דברים	דברים ב	לה	רק הבהמה בזזנו לנו ושלל הערים אשר לכדנו	
דברים	דברים ב	לו	מערער אשר על שפת נחל ארנן והעיר אשר בנחל ועד הגלעד לא היתה קריה אשר שגבה ממנו את הכל נתן יהוה אלהינו לפנינו	
דברים	דברים ב	לז	רק אל ארץ בני עמון לא קרבת כל יד נחל יבק וערי ההר וכל אשר צוה יהוה אלהינו	
דברים	דברים ג	א	ונפן ונעל דרך הבשן ויצא עוג מלך הבשן לקראתנו הוא וכל עמו למלחמה אדרעי	
דברים	דברים ג	ב	ויאמר יהוה אלי אל תירא אתו כי בידך נתתי אתו ואת כל עמו ואת ארצו ועשית לו כאשר עשית לסיחן מלך האמרי אשר יושב בחשבון	
דברים	דברים ג	ג	ויתן יהוה אלהינו בידנו גם את עוג מלך הבשן ואת כל עמו ונכהו עד בלתי השאיר לו שריד	
דברים	דברים ג	ד	ונלכד את כל עריו בעת ההוא לא היתה קריה אשר לא לקחנו מאתם ששים עיר כל חבל ארגב ממלכת עוג בבשן	
דברים	דברים ג	ה	כל אלה ערים בצרת חומה גבהה דלתים ובריח לבד מערי הפרזי הרבה מאד	
דברים	דברים ג	ו	ונחרם אותם כאשר עשינו לסיחן מלך חשבון החרם כל עיר מתם הנשים והטף	
דברים	דברים ג	ז	וכל הבהמה ושלל הערים בזונו לנו	
דברים	דברים ג	ח	ונקח בעת ההוא את הארץ מיד שני מלכי האמרי אשר בעבר הירדן מנחל ארנן עד הר חרמון	
דברים	דברים ג	ט	צידנים יקראו לחרמון שרין והאמרי יקראו לו שניר	
דברים	דברים ג	י	כל ערי המישר וכל הגלעד וכל הבשן עד סלכה ואדרעי ערי ממלכת עוג בבשן	
דברים	דברים ג	יא	כי רק עוג מלך הבשן נשאר מיתר הרפאים הנה ערשו ערש ברזל הלה הוא ברבת בני עמון תשע אמות ארכה וארבע אמות רחבה באמת איש	
דברים	דברים ג	יב	ואת הארץ הזאת ירשנו בעת ההוא מערער אשר על נחל ארנן וחצי הר הגלעד ועריו נתתי לראובני ולגדי	
דברים	דברים ג	יג	ויתר הגלעד וכל הבשן ממלכת עוג נתתי לחצי שבט המנשה כל חבל הארגב לכל הבשן ההוא יקרא ארץ רפאים	
דברים	דברים ג	יד	יאיר בן מנשה לקח את כל חבל ארגב עד גבול הגשורי והמעכתי ויקרא אתם על שמו את הבשן חות יאיר עד היום הזה	
דברים	דברים ג	טו	ולמכיר נתתי את הגלעד	
דברים	דברים ג	טז	ולראובני ולגדי נתתי מן הגלעד ועד נחל ארנן תוך הנחל וגבל ועד יבק הנחל גבול בני עמון	
דברים	דברים ג	יז	והערבה והירדן וגבל מכנרת ועד ים הערבה ים המלח תחת אשדת הפסגה מזרחה	
דברים	דברים ג	יח	ואצו אתכם בעת ההוא לאמר יהוה אלהיכם נתן לכם את הארץ הזאת לרשתה חלוצים תעברו לפני אחיכם בני ישראל כל בני חיל	
דברים	דברים ג	יט	רק נשיכם וטפכם ומקנכם ידעתי כי מקנה רב לכם ישבו בעריכם אשר נתתי לכם	
דברים	דברים ג	כ	עד אשר יניח יהוה לאחיכם ככם וירשו גם הם את הארץ אשר יהוה אלהיכם נתן להם בעבר הירדן ושבתם איש לירשתו אשר נתתי לכם	
דברים	דברים ג	כא	ואת יהושוע צויתי בעת ההוא לאמר עיניך הראת את כל אשר עשה יהוה אלהיכם לשני המלכים האלה כן יעשה יהוה לכל הממלכות אשר אתה עבר שמה	
דברים	דברים ג	כב	לא תיראום כי יהוה אלהיכם הוא הנלחם לכם	
דברים	דברים ג	כג	ואתחנן אל יהוה בעת ההוא לאמר	
דברים	דברים ג	כד	אדני יהוה אתה החלות להראות את עבדך את גדלך ואת ידך החזקה אשר מי אל בשמים ובארץ אשר יעשה כמעשיך וכגבורתך	
דברים	דברים ג	כה	אעברה נא ואראה את הארץ הטובה אשר בעבר הירדן ההר הטוב הזה והלבנן	
דברים	דברים ג	כו	ויתעבר יהוה בי למענכם ולא שמע אלי ויאמר יהוה אלי רב לך אל תוסף דבר אלי עוד בדבר הזה	
דברים	דברים ג	כז	עלה ראש הפסגה ושא עיניך ימה וצפנה ותימנה ומזרחה וראה בעיניך כי לא תעבר את הירדן הזה	
דברים	דברים ג	כח	וצו את יהושע וחזקהו ואמצהו כי הוא יעבר לפני העם הזה והוא ינחיל אותם את הארץ אשר תראה	
דברים	דברים ג	כט	ונשב בגיא מול בית פעור	
דברים	דברים ד	א	ועתה ישראל שמע אל החקים ואל המשפטים אשר אנכי מלמד אתכם לעשות למען תחיו ובאתם וירשתם את הארץ אשר יהוה אלהי אבתיכם נתן לכם	
דברים	דברים ד	ב	לא תספו על הדבר אשר אנכי מצוה אתכם ולא תגרעו ממנו לשמר את מצות יהוה אלהיכם אשר אנכי מצוה אתכם	
דברים	דברים ד	ג	עיניכם הראות את אשר עשה יהוה בבעל פעור כי כל האיש אשר הלך אחרי בעל פעור השמידו יהוה אלהיך מקרבך	
דברים	דברים ד	ד	ואתם הדבקים ביהוה אלהיכם חיים כלכם היום	
דברים	דברים ד	ה	ראה למדתי אתכם חקים ומשפטים כאשר צוני יהוה אלהי לעשות כן בקרב הארץ אשר אתם באים שמה לרשתה	
דברים	דברים ד	ו	ושמרתם ועשיתם כי הוא חכמתכם ובינתכם לעיני העמים אשר ישמעון את כל החקים האלה ואמרו רק עם חכם ונבון הגוי הגדול הזה	
דברים	דברים ד	ז	כי מי גוי גדול אשר לו אלהים קרבים אליו כיהוה אלהינו בכל קראנו אליו	
דברים	דברים ד	ח	ומי גוי גדול אשר לו חקים ומשפטים צדיקם ככל התורה הזאת אשר אנכי נתן לפניכם היום	
דברים	דברים ד	ט	רק השמר לך ושמר נפשך מאד פן תשכח את הדברים אשר ראו עיניך ופן יסורו מלבבך כל ימי חייך והודעתם לבניך ולבני בניך	
דברים	דברים ד	י	יום אשר עמדת לפני יהוה אלהיך בחרב באמר יהוה אלי הקהל לי את העם ואשמעם את דברי אשר ילמדון ליראה אתי כל הימים אשר הם חיים על האדמה ואת בניהם ילמדון	
דברים	דברים ד	יא	ותקרבון ותעמדון תחת ההר וההר בער באש עד לב השמים חשך ענן וערפל	
דברים	דברים ד	יב	וידבר יהוה אליכם מתוך האש קול דברים אתם שמעים ותמונה אינכם ראים זולתי קול	
דברים	דברים ד	יג	ויגד לכם את בריתו אשר צוה אתכם לעשות עשרת הדברים ויכתבם על שני לחות אבנים	
דברים	דברים ד	יד	ואתי צוה יהוה בעת ההוא ללמד אתכם חקים ומשפטים לעשתכם אתם בארץ אשר אתם עברים שמה לרשתה	
דברים	דברים ד	טו	ונשמרתם מאד לנפשתיכם כי לא ראיתם כל תמונה ביום דבר יהוה אליכם בחרב מתוך האש	
דברים	דברים ד	טז	פן תשחתון ועשיתם לכם פסל תמונת כל סמל תבנית זכר או נקבה	
דברים	דברים ד	יז	תבנית כל בהמה אשר בארץ תבנית כל צפור כנף אשר תעוף בשמים	
דברים	דברים ד	יח	תבנית כל רמש באדמה תבנית כל דגה אשר במים מתחת לארץ	
דברים	דברים ד	יט	ופן תשא עיניך השמימה וראית את השמש ואת הירח ואת הכוכבים כל צבא השמים ונדחת והשתחוית להם ועבדתם אשר חלק יהוה אלהיך אתם לכל העמים תחת כל השמים	
דברים	דברים ד	כ	ואתכם לקח יהוה ויוצא אתכם מכור הברזל ממצרים להיות לו לעם נחלה כיום הזה	
דברים	דברים ד	כא	ויהוה התאנף בי על דבריכם וישבע לבלתי עברי את הירדן ולבלתי בא אל הארץ הטובה אשר יהוה אלהיך נתן לך נחלה	
דברים	דברים ד	כב	כי אנכי מת בארץ הזאת אינני עבר את הירדן ואתם עברים וירשתם את הארץ הטובה הזאת	
דברים	דברים ד	כג	השמרו לכם פן תשכחו את ברית יהוה אלהיכם אשר כרת עמכם ועשיתם לכם פסל תמונת כל אשר צוך יהוה אלהיך	
דברים	דברים ד	כד	כי יהוה אלהיך אש אכלה הוא אל קנא	
דברים	דברים ד	כה	כי תוליד בנים ובני בנים ונושנתם בארץ והשחתם ועשיתם פסל תמונת כל ועשיתם הרע בעיני יהוה אלהיך להכעיסו	
דברים	דברים ד	כו	העידתי בכם היום את השמים ואת הארץ כי אבד תאבדון מהר מעל הארץ אשר אתם עברים את הירדן שמה לרשתה לא תאריכן ימים עליה כי השמד תשמדון	
דברים	דברים ד	כז	והפיץ יהוה אתכם בעמים ונשארתם מתי מספר בגוים אשר ינהג יהוה אתכם שמה	
דברים	דברים ד	כח	ועבדתם שם אלהים מעשה ידי אדם עץ ואבן אשר לא יראון ולא ישמעון ולא יאכלון ולא יריחן	
דברים	דברים ד	כט	ובקשתם משם את יהוה אלהיך ומצאת כי תדרשנו בכל לבבך ובכל נפשך	
דברים	דברים ד	ל	בצר לך ומצאוך כל הדברים האלה באחרית הימים ושבת עד יהוה אלהיך ושמעת בקלו	
דברים	דברים ד	לא	כי אל רחום יהוה אלהיך לא ירפך ולא ישחיתך ולא ישכח את ברית אבתיך אשר נשבע להם	
דברים	דברים ד	לב	כי שאל נא לימים ראשנים אשר היו לפניך למן היום אשר ברא אלהים אדם על הארץ ולמקצה השמים ועד קצה השמים הנהיה כדבר הגדול הזה או הנשמע כמהו	
דברים	דברים ד	לג	השמע עם קול אלהים מדבר מתוך האש כאשר שמעת אתה ויחי	
דברים	דברים ד	לד	או הנסה אלהים לבוא לקחת לו גוי מקרב גוי במסת באתת ובמופתים ובמלחמה וביד חזקה ובזרוע נטויה ובמוראים גדלים ככל אשר עשה לכם יהוה אלהיכם במצרים לעיניך	
דברים	דברים ד	לה	אתה הראת לדעת כי יהוה הוא האלהים אין עוד מלבדו	
דברים	דברים ד	לו	מן השמים השמיעך את קלו ליסרך ועל הארץ הראך את אשו הגדולה ודבריו שמעת מתוך האש	
דברים	דברים ד	לז	ותחת כי אהב את אבתיך ויבחר בזרעו אחריו ויוצאך בפניו בכחו הגדל ממצרים	
דברים	דברים ד	לח	להוריש גוים גדלים ועצמים ממך מפניך להביאך לתת לך את ארצם נחלה כיום הזה	
דברים	דברים ד	לט	וידעת היום והשבת אל לבבך כי יהוה הוא האלהים בשמים ממעל ועל הארץ מתחת אין עוד	
דברים	דברים ד	מ	ושמרת את חקיו ואת מצותיו אשר אנכי מצוך היום אשר ייטב לך ולבניך אחריך ולמען תאריך ימים על האדמה אשר יהוה אלהיך נתן לך כל הימים	
דברים	דברים ד	מא	אז יבדיל משה שלש ערים בעבר הירדן מזרחה שמש	
דברים	דברים ד	מב	לנס שמה רוצח אשר ירצח את רעהו בבלי דעת והוא לא שנא לו מתמל שלשם ונס אל אחת מן הערים האל וחי	
דברים	דברים ד	מג	את בצר במדבר בארץ המישר לראובני ואת ראמת בגלעד לגדי ואת גולן בבשן למנשי	
דברים	דברים ד	מד	וזאת התורה אשר שם משה לפני בני ישראל	
דברים	דברים ד	מה	אלה העדת והחקים והמשפטים אשר דבר משה אל בני ישראל בצאתם ממצרים	
דברים	דברים ד	מו	בעבר הירדן בגיא מול בית פעור בארץ סיחן מלך האמרי אשר יושב בחשבון אשר הכה משה ובני ישראל בצאתם ממצרים	
דברים	דברים ד	מז	ויירשו את ארצו ואת ארץ עוג מלך הבשן שני מלכי האמרי אשר בעבר הירדן מזרח שמש	
דברים	דברים ד	מח	מערער אשר על שפת נחל ארנן ועד הר שיאן הוא חרמון	
דברים	דברים ד	מט	וכל הערבה עבר הירדן מזרחה ועד ים הערבה תחת אשדת הפסגה	
דברים	דברים ה	א	ויקרא משה אל כל ישראל ויאמר אלהם שמע ישראל את החקים ואת המשפטים אשר אנכי דבר באזניכם היום ולמדתם אתם ושמרתם לעשתם	
דברים	דברים ה	ב	יהוה אלהינו כרת עמנו ברית בחרב	
דברים	דברים ה	ג	לא את אבתינו כרת יהוה את הברית הזאת כי אתנו אנחנו אלה פה היום כלנו חיים	
דברים	דברים ה	ד	פנים בפנים דבר יהוה עמכם בהר מתוך האש	
דברים	דברים ה	ה	אנכי עמד בין יהוה וביניכם בעת ההוא להגיד לכם את דבר יהוה כי יראתם מפני האש ולא עליתם בהר לאמר	
דברים	דברים ה	ו	אנכי יהוה אלהיך אשר הוצאתיך מארץ מצרים מבית עבדים לא יהיה לך אלהים אחרים על פני	
דברים	דברים ה	ז	לא תעשה לך פסל כל תמונה אשר בשמים ממעל ואשר בארץ מתחת ואשר במים מתחת לארץ	
דברים	דברים ה	ח	לא תשתחוה להם ולא תעבדם כי אנכי יהוה אלהיך אל קנא פקד עון אבות על בנים ועל שלשים ועל רבעים לשנאי	
דברים	דברים ה	ט	ועשה חסד לאלפים לאהבי ולשמרי מצותו	
דברים	דברים ה	י	לא תשא את שם יהוה אלהיך לשוא כי לא ינקה יהוה את אשר ישא את שמו לשוא	
דברים	דברים ה	יא	שמור את יום השבת לקדשו כאשר צוך יהוה אלהיך	
דברים	דברים ה	יב	ששת ימים תעבד ועשית כל מלאכתך	
דברים	דברים ה	יג	ויום השביעי שבת ליהוה אלהיך לא תעשה כל מלאכה אתה ובנך ובתך ועבדך ואמתך ושורך וחמרך וכל בהמתך וגרך אשר בשעריך למען ינוח עבדך ואמתך כמוך	
דברים	דברים ה	יד	וזכרת כי עבד היית בארץ מצרים ויצאך יהוה אלהיך משם ביד חזקה ובזרע נטויה על כן צוך יהוה אלהיך לעשות את יום השבת	
דברים	דברים ה	טו	כבד את אביך ואת אמך כאשר צוך יהוה אלהיך למען יאריכן ימיך ולמען ייטב לך על האדמה אשר יהוה אלהיך נתן לך	
דברים	דברים ה	טז	לא תרצח  ולא תנאף  ולא תגנב  ולא תענה ברעך עד שוא	
דברים	דברים ה	יז	ולא תחמד אשת רעך ולא תתאוה בית רעך שדהו ועבדו ואמתו שורו וחמרו וכל אשר לרעך	
דברים	דברים ה	יח	את הדברים האלה דבר יהוה אל כל קהלכם בהר מתוך האש הענן והערפל קול גדול ולא יסף ויכתבם על שני לחת אבנים ויתנם אלי	
דברים	דברים ה	יט	ויהי כשמעכם את הקול מתוך החשך וההר בער באש ותקרבון אלי כל ראשי שבטיכם וזקניכם	
דברים	דברים ה	כ	ותאמרו הן הראנו יהוה אלהינו את כבדו ואת גדלו ואת קלו שמענו מתוך האש היום הזה ראינו כי ידבר אלהים את האדם וחי	
דברים	דברים ה	כא	ועתה למה נמות כי תאכלנו האש הגדלה הזאת אם יספים אנחנו לשמע את קול יהוה אלהינו עוד ומתנו	
דברים	דברים ה	כב	כי מי כל בשר אשר שמע קול אלהים חיים מדבר מתוך האש כמנו ויחי	
דברים	דברים ה	כג	קרב אתה ושמע את כל אשר יאמר יהוה אלהינו ואת תדבר אלינו את כל אשר ידבר יהוה אלהינו אליך ושמענו ועשינו	
דברים	דברים ה	כד	וישמע יהוה את קול דבריכם בדברכם אלי ויאמר יהוה אלי שמעתי את קול דברי העם הזה אשר דברו אליך היטיבו כל אשר דברו	
דברים	דברים ה	כה	מי יתן והיה לבבם זה להם ליראה אתי ולשמר את כל מצותי כל הימים למען ייטב להם ולבניהם לעלם	
דברים	דברים ה	כו	לך אמר להם שובו לכם לאהליכם	
דברים	דברים ה	כז	ואתה פה עמד עמדי ואדברה אליך את כל המצוה והחקים והמשפטים אשר תלמדם ועשו בארץ אשר אנכי נתן להם לרשתה	
דברים	דברים ה	כח	ושמרתם לעשות כאשר צוה יהוה אלהיכם אתכם לא תסרו ימין ושמאל	
דברים	דברים ה	כט	בכל הדרך אשר צוה יהוה אלהיכם אתכם תלכו למען תחיון וטוב לכם והארכתם ימים בארץ אשר תירשון	
דברים	דברים ו	א	וזאת המצוה החקים והמשפטים אשר צוה יהוה אלהיכם ללמד אתכם לעשות בארץ אשר אתם עברים שמה לרשתה	
דברים	דברים ו	ב	למען תירא את יהוה אלהיך לשמר את כל חקתיו ומצותיו אשר אנכי מצוך אתה ובנך ובן בנך כל ימי חייך ולמען יארכן ימיך	
דברים	דברים ו	ג	ושמעת ישראל ושמרת לעשות אשר ייטב לך ואשר תרבון מאד כאשר דבר יהוה אלהי אבתיך לך ארץ זבת חלב ודבש	
דברים	דברים ו	ד	שמע ישראל יהוה אלהינו יהוה אחד	
דברים	דברים ו	ה	ואהבת את יהוה אלהיך בכל לבבך ובכל נפשך ובכל מאדך	
דברים	דברים ו	ו	והיו הדברים האלה אשר אנכי מצוך היום על לבבך	
דברים	דברים ו	ז	ושננתם לבניך ודברת בם בשבתך בביתך ובלכתך בדרך ובשכבך ובקומך	
דברים	דברים ו	ח	וקשרתם לאות על ידך והיו לטטפת בין עיניך	
דברים	דברים ו	ט	וכתבתם על מזזות ביתך ובשעריך	
דברים	דברים ו	י	והיה כי יביאך יהוה אלהיך אל הארץ אשר נשבע לאבתיך לאברהם ליצחק וליעקב לתת לך ערים גדלת וטבת אשר לא בנית	
דברים	דברים ו	יא	ובתים מלאים כל טוב אשר לא מלאת וברת חצובים אשר לא חצבת כרמים וזיתים אשר לא נטעת ואכלת ושבעת	
דברים	דברים ו	יב	השמר לך פן תשכח את יהוה אשר הוציאך מארץ מצרים מבית עבדים	
דברים	דברים ו	יג	את יהוה אלהיך תירא ואתו תעבד ובשמו תשבע	
דברים	דברים ו	יד	לא תלכון אחרי אלהים אחרים מאלהי העמים אשר סביבותיכם	
דברים	דברים ו	טו	כי אל קנא יהוה אלהיך בקרבך פן יחרה אף יהוה אלהיך בך והשמידך מעל פני האדמה	
דברים	דברים ו	טז	לא תנסו את יהוה אלהיכם כאשר נסיתם במסה	
דברים	דברים ו	יז	שמור תשמרון את מצות יהוה אלהיכם ועדתיו וחקיו אשר צוך	
דברים	דברים ו	יח	ועשית הישר והטוב בעיני יהוה למען ייטב לך ובאת וירשת את הארץ הטבה אשר נשבע יהוה לאבתיך	
דברים	דברים ו	יט	להדף את כל איביך מפניך כאשר דבר יהוה	
דברים	דברים ו	כ	כי ישאלך בנך מחר לאמר מה העדת והחקים והמשפטים אשר צוה יהוה אלהינו אתכם	
דברים	דברים ו	כא	ואמרת לבנך עבדים היינו לפרעה במצרים ויציאנו יהוה ממצרים ביד חזקה	
דברים	דברים ו	כב	ויתן יהוה אותת ומפתים גדלים ורעים במצרים בפרעה ובכל ביתו לעינינו	
דברים	דברים ו	כג	ואותנו הוציא משם למען הביא אתנו לתת לנו את הארץ אשר נשבע לאבתינו	
דברים	דברים ו	כד	ויצונו יהוה לעשות את כל החקים האלה ליראה את יהוה אלהינו לטוב לנו כל הימים לחיתנו כהיום הזה	
דברים	דברים ו	כה	וצדקה תהיה לנו כי נשמר לעשות את כל המצוה הזאת לפני יהוה אלהינו כאשר צונו	
דברים	דברים ז	א	כי יביאך יהוה אלהיך אל הארץ אשר אתה בא שמה לרשתה ונשל גוים רבים מפניך החתי והגרגשי והאמרי והכנעני והפרזי והחוי והיבוסי שבעה גוים רבים ועצומים ממך	
דברים	דברים ז	ב	ונתנם יהוה אלהיך לפניך והכיתם החרם תחרים אתם לא תכרת להם ברית ולא תחנם	
דברים	דברים ז	ג	ולא תתחתן בם בתך לא תתן לבנו ובתו לא תקח לבנך	
דברים	דברים ז	ד	כי יסיר את בנך מאחרי ועבדו אלהים אחרים וחרה אף יהוה בכם והשמידך מהר	
דברים	דברים ז	ה	כי אם כה תעשו להם מזבחתיהם תתצו ומצבתם תשברו ואשירהם תגדעון ופסיליהם תשרפון באש	
דברים	דברים ז	ו	כי עם קדוש אתה ליהוה אלהיך בך בחר יהוה אלהיך להיות לו לעם סגלה מכל העמים אשר על פני האדמה	
דברים	דברים ז	ז	לא מרבכם מכל העמים חשק יהוה בכם ויבחר בכם כי אתם המעט מכל העמים	
דברים	דברים ז	ח	כי מאהבת יהוה אתכם ומשמרו את השבעה אשר נשבע לאבתיכם הוציא יהוה אתכם ביד חזקה ויפדך מבית עבדים מיד פרעה מלך מצרים	
דברים	דברים ז	ט	וידעת כי יהוה אלהיך הוא האלהים האל הנאמן שמר הברית והחסד לאהביו ולשמרי מצותו לאלף דור	
דברים	דברים ז	י	ומשלם לשנאיו אל פניו להאבידו לא יאחר לשנאו אל פניו ישלם לו	
דברים	דברים ז	יא	ושמרת את המצוה ואת החקים ואת המשפטים אשר אנכי מצוך היום לעשותם	
דברים	דברים ז	יב	והיה עקב תשמעון את המשפטים האלה ושמרתם ועשיתם אתם ושמר יהוה אלהיך לך את הברית ואת החסד אשר נשבע לאבתיך	
דברים	דברים ז	יג	ואהבך וברכך והרבך וברך פרי בטנך ופרי אדמתך דגנך ותירשך ויצהרך שגר אלפיך ועשתרת צאנך על האדמה אשר נשבע לאבתיך לתת לך	
דברים	דברים ז	יד	ברוך תהיה מכל העמים לא יהיה בך עקר ועקרה ובבהמתך	
דברים	דברים ז	טו	והסיר יהוה ממך כל חלי וכל מדוי מצרים הרעים אשר ידעת לא ישימם בך ונתנם בכל שנאיך	
דברים	דברים ז	טז	ואכלת את כל העמים אשר יהוה אלהיך נתן לך לא תחוס עינך עליהם ולא תעבד את אלהיהם כי מוקש הוא לך	
דברים	דברים ז	יז	כי תאמר בלבבך רבים הגוים האלה ממני איכה אוכל להורישם	
דברים	דברים ז	יח	לא תירא מהם זכר תזכר את אשר עשה יהוה אלהיך לפרעה ולכל מצרים	
דברים	דברים ז	יט	המסת הגדלת אשר ראו עיניך והאתת והמפתים והיד החזקה והזרע הנטויה אשר הוצאך יהוה אלהיך כן יעשה יהוה אלהיך לכל העמים אשר אתה ירא מפניהם	
דברים	דברים ז	כ	וגם את הצרעה ישלח יהוה אלהיך בם עד אבד הנשארים והנסתרים מפניך	
דברים	דברים ז	כא	לא תערץ מפניהם כי יהוה אלהיך בקרבך אל גדול ונורא	
דברים	דברים ז	כב	ונשל יהוה אלהיך את הגוים האל מפניך מעט מעט לא תוכל כלתם מהר פן תרבה עליך חית השדה	
דברים	דברים ז	כג	ונתנם יהוה אלהיך לפניך והמם מהומה גדלה עד השמדם	
דברים	דברים ז	כד	ונתן מלכיהם בידך והאבדת את שמם מתחת השמים לא יתיצב איש בפניך עד השמדך אתם	
דברים	דברים ז	כה	פסילי אלהיהם תשרפון באש לא תחמד כסף וזהב עליהם ולקחת לך פן תוקש בו כי תועבת יהוה אלהיך הוא	
דברים	דברים ז	כו	ולא תביא תועבה אל ביתך והיית חרם כמהו שקץ תשקצנו ותעב תתעבנו כי חרם הוא	
דברים	דברים ח	א	כל המצוה אשר אנכי מצוך היום תשמרון לעשות למען תחיון ורביתם ובאתם וירשתם את הארץ אשר נשבע יהוה לאבתיכם	
דברים	דברים ח	ב	וזכרת את כל הדרך אשר הוליכך יהוה אלהיך זה ארבעים שנה במדבר למען ענתך לנסתך לדעת את אשר בלבבך התשמר מצותו אם לא	
דברים	דברים ח	ג	ויענך וירעבך ויאכלך את המן אשר לא ידעת ולא ידעון אבתיך למען הודיעך כי לא על הלחם לבדו יחיה האדם כי על כל מוצא פי יהוה יחיה האדם	
דברים	דברים ח	ד	שמלתך לא בלתה מעליך ורגלך לא בצקה זה ארבעים שנה	
דברים	דברים ח	ה	וידעת עם לבבך כי כאשר ייסר איש את בנו יהוה אלהיך מיסרך	
דברים	דברים ח	ו	ושמרת את מצות יהוה אלהיך ללכת בדרכיו וליראה אתו	
דברים	דברים ח	ז	כי יהוה אלהיך מביאך אל ארץ טובה ארץ נחלי מים עינת ותהמת יצאים בבקעה ובהר	
דברים	דברים ח	ח	ארץ חטה ושערה וגפן ותאנה ורמון ארץ זית שמן ודבש	
דברים	דברים ח	ט	ארץ אשר לא במסכנת תאכל בה לחם לא תחסר כל בה ארץ אשר אבניה ברזל ומהרריה תחצב נחשת	
דברים	דברים ח	י	ואכלת ושבעת וברכת את יהוה אלהיך על הארץ הטבה אשר נתן לך	
דברים	דברים ח	יא	השמר לך פן תשכח את יהוה אלהיך לבלתי שמר מצותיו ומשפטיו וחקתיו אשר אנכי מצוך היום	
דברים	דברים ח	יב	פן תאכל ושבעת ובתים טבים תבנה וישבת	
דברים	דברים ח	יג	ובקרך וצאנך ירבין וכסף וזהב ירבה לך וכל אשר לך ירבה	
דברים	דברים ח	יד	ורם לבבך ושכחת את יהוה אלהיך המוציאך מארץ מצרים מבית עבדים	
דברים	דברים ח	טו	המוליכך במדבר הגדל והנורא נחש שרף ועקרב וצמאון אשר אין מים המוציא לך מים מצור החלמיש	
דברים	דברים ח	טז	המאכלך מן במדבר אשר לא ידעון אבתיך למען ענתך ולמען נסתך להיטבך באחריתך	
דברים	דברים ח	יז	ואמרת בלבבך כחי ועצם ידי עשה לי את החיל הזה	
דברים	דברים ח	יח	וזכרת את יהוה אלהיך כי הוא הנתן לך כח לעשות חיל למען הקים את בריתו אשר נשבע לאבתיך כיום הזה	
דברים	דברים ח	יט	והיה אם שכח תשכח את יהוה אלהיך והלכת אחרי אלהים אחרים ועבדתם והשתחוית להם העדתי בכם היום כי אבד תאבדון	
דברים	דברים ח	כ	כגוים אשר יהוה מאביד מפניכם כן תאבדון עקב לא תשמעון בקול יהוה אלהיכם	
דברים	דברים ט	א	שמע ישראל אתה עבר היום את הירדן לבא לרשת גוים גדלים ועצמים ממך ערים גדלת ובצרת בשמים	
דברים	דברים ט	ב	עם גדול ורם בני ענקים אשר אתה ידעת ואתה שמעת מי יתיצב לפני בני ענק	
דברים	דברים ט	ג	וידעת היום כי יהוה אלהיך הוא העבר לפניך אש אכלה הוא ישמידם והוא יכניעם לפניך והורשתם והאבדתם מהר כאשר דבר יהוה לך	
דברים	דברים ט	ד	אל תאמר בלבבך בהדף יהוה אלהיך אתם מלפניך לאמר בצדקתי הביאני יהוה לרשת את הארץ הזאת וברשעת הגוים האלה יהוה מורישם מפניך	
דברים	דברים ט	ה	לא בצדקתך ובישר לבבך אתה בא לרשת את ארצם כי ברשעת הגוים האלה יהוה אלהיך מורישם מפניך ולמען הקים את הדבר אשר נשבע יהוה לאבתיך לאברהם ליצחק וליעקב	
דברים	דברים ט	ו	וידעת כי לא בצדקתך יהוה אלהיך נתן לך את הארץ הטובה הזאת לרשתה כי עם קשה ערף אתה	
דברים	דברים ט	ז	זכר אל תשכח את אשר הקצפת את יהוה אלהיך במדבר למן היום אשר יצאת מארץ מצרים עד באכם עד המקום הזה ממרים הייתם עם יהוה	
דברים	דברים ט	ח	ובחרב הקצפתם את יהוה ויתאנף יהוה בכם להשמיד אתכם	
דברים	דברים ט	ט	בעלתי ההרה לקחת לוחת האבנים לוחת הברית אשר כרת יהוה עמכם ואשב בהר ארבעים יום וארבעים לילה לחם לא אכלתי ומים לא שתיתי	
דברים	דברים ט	י	ויתן יהוה אלי את שני לוחת האבנים כתבים באצבע אלהים ועליהם ככל הדברים אשר דבר יהוה עמכם בהר מתוך האש ביום הקהל	
דברים	דברים ט	יא	ויהי מקץ ארבעים יום וארבעים לילה נתן יהוה אלי את שני לחת האבנים לחות הברית	
דברים	דברים ט	יב	ויאמר יהוה אלי קום רד מהר מזה כי שחת עמך אשר הוצאת ממצרים סרו מהר מן הדרך אשר צויתם עשו להם מסכה	
דברים	דברים ט	יג	ויאמר יהוה אלי לאמר ראיתי את העם הזה והנה עם קשה ערף הוא	
דברים	דברים ט	יד	הרף ממני ואשמידם ואמחה את שמם מתחת השמים ואעשה אותך לגוי עצום ורב ממנו	
דברים	דברים ט	טו	ואפן וארד מן ההר וההר בער באש ושני לוחת הברית על שתי ידי	
דברים	דברים ט	טז	וארא והנה חטאתם ליהוה אלהיכם עשיתם לכם עגל מסכה סרתם מהר מן הדרך אשר צוה יהוה אתכם	
דברים	דברים ט	יז	ואתפש בשני הלחת ואשלכם מעל שתי ידי ואשברם לעיניכם	
דברים	דברים ט	יח	ואתנפל לפני יהוה כראשנה ארבעים יום וארבעים לילה לחם לא אכלתי ומים לא שתיתי על כל חטאתכם אשר חטאתם לעשות הרע בעיני יהוה להכעיסו	
דברים	דברים ט	יט	כי יגרתי מפני האף והחמה אשר קצף יהוה עליכם להשמיד אתכם וישמע יהוה אלי גם בפעם ההוא	
דברים	דברים ט	כ	ובאהרן התאנף יהוה מאד להשמידו ואתפלל גם בעד אהרן בעת ההוא	
דברים	דברים ט	כא	ואת חטאתכם אשר עשיתם את העגל לקחתי ואשרף אתו באש ואכת אתו טחון היטב עד אשר דק לעפר ואשלך את עפרו אל הנחל הירד מן ההר	
דברים	דברים ט	כב	ובתבערה ובמסה ובקברת התאוה מקצפים הייתם את יהוה	
דברים	דברים ט	כג	ובשלח יהוה אתכם מקדש ברנע לאמר עלו ורשו את הארץ אשר נתתי לכם ותמרו את פי יהוה אלהיכם ולא האמנתם לו ולא שמעתם בקלו	
דברים	דברים ט	כד	ממרים הייתם עם יהוה מיום דעתי אתכם	
דברים	דברים ט	כה	ואתנפל לפני יהוה את ארבעים היום ואת ארבעים הלילה אשר התנפלתי כי אמר יהוה להשמיד אתכם	
דברים	דברים ט	כו	ואתפלל אל יהוה ואמר אדני יהוה אל תשחת עמך ונחלתך אשר פדית בגדלך אשר הוצאת ממצרים ביד חזקה	
דברים	דברים ט	כז	זכר לעבדיך לאברהם ליצחק וליעקב אל תפן אל קשי העם הזה ואל רשעו ואל חטאתו	
דברים	דברים ט	כח	פן יאמרו הארץ אשר הוצאתנו משם מבלי יכלת יהוה להביאם אל הארץ אשר דבר להם ומשנאתו אותם הוציאם להמתם במדבר	
דברים	דברים ט	כט	והם עמך ונחלתך אשר הוצאת בכחך הגדל ובזרעך הנטויה	
דברים	דברים י	א	בעת ההוא אמר יהוה אלי פסל לך שני לוחת אבנים כראשנים ועלה אלי ההרה ועשית לך ארון עץ	
דברים	דברים י	ב	ואכתב על הלחת את הדברים אשר היו על הלחת הראשנים אשר שברת ושמתם בארון	
דברים	דברים י	ג	ואעש ארון עצי שטים ואפסל שני לחת אבנים כראשנים ואעל ההרה ושני הלחת בידי	
דברים	דברים י	ד	ויכתב על הלחת כמכתב הראשון את עשרת הדברים אשר דבר יהוה אליכם בהר מתוך האש ביום הקהל ויתנם יהוה אלי	
דברים	דברים י	ה	ואפן וארד מן ההר ואשם את הלחת בארון אשר עשיתי ויהיו שם כאשר צוני יהוה	
דברים	דברים י	ו	ובני ישראל נסעו מבארת בני יעקן מוסרה שם מת אהרן ויקבר שם ויכהן אלעזר בנו תחתיו	
דברים	דברים י	ז	משם נסעו הגדגדה ומן הגדגדה יטבתה ארץ נחלי מים	
דברים	דברים י	ח	בעת ההוא הבדיל יהוה את שבט הלוי לשאת את ארון ברית יהוה לעמד לפני יהוה לשרתו ולברך בשמו עד היום הזה	
דברים	דברים י	ט	על כן לא היה ללוי חלק ונחלה עם אחיו יהוה הוא נחלתו כאשר דבר יהוה אלהיך לו	
דברים	דברים י	י	ואנכי עמדתי בהר כימים הראשנים ארבעים יום וארבעים לילה וישמע יהוה אלי גם בפעם ההוא לא אבה יהוה השחיתך	
דברים	דברים י	יא	ויאמר יהוה אלי קום לך למסע לפני העם ויבאו ויירשו את הארץ אשר נשבעתי לאבתם לתת להם	
דברים	דברים י	יב	ועתה ישראל מה יהוה אלהיך שאל מעמך כי אם ליראה את יהוה אלהיך ללכת בכל דרכיו ולאהבה אתו ולעבד את יהוה אלהיך בכל לבבך ובכל נפשך	
דברים	דברים י	יג	לשמר את מצות יהוה ואת חקתיו אשר אנכי מצוך היום לטוב לך	
דברים	דברים י	יד	הן ליהוה אלהיך השמים ושמי השמים הארץ וכל אשר בה	
דברים	דברים י	טו	רק באבתיך חשק יהוה לאהבה אותם ויבחר בזרעם אחריהם בכם מכל העמים כיום הזה	
דברים	דברים י	טז	ומלתם את ערלת לבבכם וערפכם לא תקשו עוד	
דברים	דברים י	יז	כי יהוה אלהיכם הוא אלהי האלהים ואדני האדנים האל הגדל הגבר והנורא אשר לא ישא פנים ולא יקח שחד	
דברים	דברים י	יח	עשה משפט יתום ואלמנה ואהב גר לתת לו לחם ושמלה	
דברים	דברים י	יט	ואהבתם את הגר כי גרים הייתם בארץ מצרים	
דברים	דברים י	כ	את יהוה אלהיך תירא אתו תעבד ובו תדבק ובשמו תשבע	
דברים	דברים י	כא	הוא תהלתך והוא אלהיך אשר עשה אתך את הגדלת ואת הנוראת האלה אשר ראו עיניך	
דברים	דברים י	כב	בשבעים נפש ירדו אבתיך מצרימה ועתה שמך יהוה אלהיך ככוכבי השמים לרב	
דברים	דברים יא	א	ואהבת את יהוה אלהיך ושמרת משמרתו וחקתיו ומשפטיו ומצותיו כל הימים	
דברים	דברים יא	ב	וידעתם היום כי לא את בניכם אשר לא ידעו ואשר לא ראו את מוסר יהוה אלהיכם את גדלו את ידו החזקה וזרעו הנטויה	
דברים	דברים יא	ג	ואת אתתיו ואת מעשיו אשר עשה בתוך מצרים לפרעה מלך מצרים ולכל ארצו	
דברים	דברים יא	ד	ואשר עשה לחיל מצרים לסוסיו ולרכבו אשר הציף את מי ים סוף על פניהם ברדפם אחריכם ויאבדם יהוה עד היום הזה	
דברים	דברים יא	ה	ואשר עשה לכם במדבר עד באכם עד המקום הזה	
דברים	דברים יא	ו	ואשר עשה לדתן ולאבירם בני אליאב בן ראובן אשר פצתה הארץ את פיה ותבלעם ואת בתיהם ואת אהליהם ואת כל היקום אשר ברגליהם בקרב כל ישראל	
דברים	דברים יא	ז	כי עיניכם הראת את כל מעשה יהוה הגדל אשר עשה	
דברים	דברים יא	ח	ושמרתם את כל המצוה אשר אנכי מצוך היום למען תחזקו ובאתם וירשתם את הארץ אשר אתם עברים שמה לרשתה	
דברים	דברים יא	ט	ולמען תאריכו ימים על האדמה אשר נשבע יהוה לאבתיכם לתת להם ולזרעם ארץ זבת חלב ודבש	
דברים	דברים יא	י	כי הארץ אשר אתה בא שמה לרשתה לא כארץ מצרים הוא אשר יצאתם משם אשר תזרע את זרעך והשקית ברגלך כגן הירק	
דברים	דברים יא	יא	והארץ אשר אתם עברים שמה לרשתה ארץ הרים ובקעת למטר השמים תשתה מים	
דברים	דברים יא	יב	ארץ אשר יהוה אלהיך דרש אתה תמיד עיני יהוה אלהיך בה מרשית השנה ועד אחרית שנה	
דברים	דברים יא	יג	והיה אם שמע תשמעו אל מצותי אשר אנכי מצוה אתכם היום לאהבה את יהוה אלהיכם ולעבדו בכל לבבכם ובכל נפשכם	
דברים	דברים יא	יד	ונתתי מטר ארצכם בעתו יורה ומלקוש ואספת דגנך ותירשך ויצהרך	
דברים	דברים יא	טו	ונתתי עשב בשדך לבהמתך ואכלת ושבעת	
דברים	דברים יא	טז	השמרו לכם פן יפתה לבבכם וסרתם ועבדתם אלהים אחרים והשתחויתם להם	
דברים	דברים יא	יז	וחרה אף יהוה בכם ועצר את השמים ולא יהיה מטר והאדמה לא תתן את יבולה ואבדתם מהרה מעל הארץ הטבה אשר יהוה נתן לכם	
דברים	דברים יא	יח	ושמתם את דברי אלה על לבבכם ועל נפשכם וקשרתם אתם לאות על ידכם והיו לטוטפת בין עיניכם	
דברים	דברים יא	יט	ולמדתם אתם את בניכם לדבר בם בשבתך בביתך ובלכתך בדרך ובשכבך ובקומך	
דברים	דברים יא	כ	וכתבתם על מזוזות ביתך ובשעריך	
דברים	דברים יא	כא	למען ירבו ימיכם וימי בניכם על האדמה אשר נשבע יהוה לאבתיכם לתת להם כימי השמים על הארץ	
דברים	דברים יא	כב	כי אם שמר תשמרון את כל המצוה הזאת אשר אנכי מצוה אתכם לעשתה לאהבה את יהוה אלהיכם ללכת בכל דרכיו ולדבקה בו	
דברים	דברים יא	כג	והוריש יהוה את כל הגוים האלה מלפניכם וירשתם גוים גדלים ועצמים מכם	
דברים	דברים יא	כד	כל המקום אשר תדרך כף רגלכם בו לכם יהיה מן המדבר והלבנון מן הנהר נהר פרת ועד הים האחרון יהיה גבלכם	
דברים	דברים יא	כה	לא יתיצב איש בפניכם פחדכם ומוראכם יתן יהוה אלהיכם על פני כל הארץ אשר תדרכו בה כאשר דבר לכם	
דברים	דברים יא	כו	ראה אנכי נתן לפניכם היום ברכה וקללה	
דברים	דברים יא	כז	את הברכה אשר תשמעו אל מצות יהוה אלהיכם אשר אנכי מצוה אתכם היום	
דברים	דברים יא	כח	והקללה אם לא תשמעו אל מצות יהוה אלהיכם וסרתם מן הדרך אשר אנכי מצוה אתכם היום ללכת אחרי אלהים אחרים אשר לא ידעתם	
דברים	דברים יא	כט	והיה כי יביאך יהוה אלהיך אל הארץ אשר אתה בא שמה לרשתה ונתתה את הברכה על הר גרזים ואת הקללה על הר עיבל	
דברים	דברים יא	ל	הלא המה בעבר הירדן אחרי דרך מבוא השמש בארץ הכנעני הישב בערבה מול הגלגל אצל אלוני מרה	
דברים	דברים יא	לא	כי אתם עברים את הירדן לבא לרשת את הארץ אשר יהוה אלהיכם נתן לכם וירשתם אתה וישבתם בה	
דברים	דברים יא	לב	ושמרתם לעשות את כל החקים ואת המשפטים אשר אנכי נתן לפניכם היום	
דברים	דברים יב	א	אלה החקים והמשפטים אשר תשמרון לעשות בארץ אשר נתן יהוה אלהי אבתיך לך לרשתה כל הימים אשר אתם חיים על האדמה	
דברים	דברים יב	ב	אבד תאבדון את כל המקמות אשר עבדו שם הגוים אשר אתם ירשים אתם את אלהיהם על ההרים הרמים ועל הגבעות ותחת כל עץ רענן	
דברים	דברים יב	ג	ונתצתם את מזבחתם ושברתם את מצבתם ואשריהם תשרפון באש ופסילי אלהיהם תגדעון ואבדתם את שמם מן המקום ההוא	
דברים	דברים יב	ד	לא תעשון כן ליהוה אלהיכם	
דברים	דברים יב	ה	כי אם אל המקום אשר יבחר יהוה אלהיכם מכל שבטיכם לשום את שמו שם לשכנו תדרשו ובאת שמה	
דברים	דברים יב	ו	והבאתם שמה עלתיכם וזבחיכם ואת מעשרתיכם ואת תרומת ידכם ונדריכם ונדבתיכם ובכרת בקרכם וצאנכם	
דברים	דברים יב	ז	ואכלתם שם לפני יהוה אלהיכם ושמחתם בכל משלח ידכם אתם ובתיכם אשר ברכך יהוה אלהיך	
דברים	דברים יב	ח	לא תעשון ככל אשר אנחנו עשים פה היום איש כל הישר בעיניו	
דברים	דברים יב	ט	כי לא באתם עד עתה אל המנוחה ואל הנחלה אשר יהוה אלהיך נתן לך	
דברים	דברים יב	י	ועברתם את הירדן וישבתם בארץ אשר יהוה אלהיכם מנחיל אתכם והניח לכם מכל איביכם מסביב וישבתם בטח	
דברים	דברים יב	יא	והיה המקום אשר יבחר יהוה אלהיכם בו לשכן שמו שם שמה תביאו את כל אשר אנכי מצוה אתכם עולתיכם וזבחיכם מעשרתיכם ותרמת ידכם וכל מבחר נדריכם אשר תדרו ליהוה	
דברים	דברים יב	יב	ושמחתם לפני יהוה אלהיכם אתם ובניכם ובנתיכם ועבדיכם ואמהתיכם והלוי אשר בשעריכם כי אין לו חלק ונחלה אתכם	
דברים	דברים יב	יג	השמר לך פן תעלה עלתיך בכל מקום אשר תראה	
דברים	דברים יב	יד	כי אם במקום אשר יבחר יהוה באחד שבטיך שם תעלה עלתיך ושם תעשה כל אשר אנכי מצוך	
דברים	דברים יב	טו	רק בכל אות נפשך תזבח ואכלת בשר כברכת יהוה אלהיך אשר נתן לך בכל שעריך הטמא והטהור יאכלנו כצבי וכאיל	
דברים	דברים יב	טז	רק הדם לא תאכלו על הארץ תשפכנו כמים	
דברים	דברים יב	יז	לא תוכל לאכל בשעריך מעשר דגנך ותירשך ויצהרך ובכרת בקרך וצאנך וכל נדריך אשר תדר ונדבתיך ותרומת ידך	
דברים	דברים יב	יח	כי אם לפני יהוה אלהיך תאכלנו במקום אשר יבחר יהוה אלהיך בו אתה ובנך ובתך ועבדך ואמתך והלוי אשר בשעריך ושמחת לפני יהוה אלהיך בכל משלח ידך	
דברים	דברים יב	יט	השמר לך פן תעזב את הלוי כל ימיך על אדמתך	
דברים	דברים יב	כ	כי ירחיב יהוה אלהיך את גבלך כאשר דבר לך ואמרת אכלה בשר כי תאוה נפשך לאכל בשר בכל אות נפשך תאכל בשר	
דברים	דברים יב	כא	כי ירחק ממך המקום אשר יבחר יהוה אלהיך לשום שמו שם וזבחת מבקרך ומצאנך אשר נתן יהוה לך כאשר צויתך ואכלת בשעריך בכל אות נפשך	
דברים	דברים יב	כב	אך כאשר יאכל את הצבי ואת האיל כן תאכלנו הטמא והטהור יחדו יאכלנו	
דברים	דברים יב	כג	רק חזק לבלתי אכל הדם כי הדם הוא הנפש ולא תאכל הנפש עם הבשר	
דברים	דברים יב	כד	לא תאכלנו על הארץ תשפכנו כמים	
דברים	דברים יב	כה	לא תאכלנו למען ייטב לך ולבניך אחריך כי תעשה הישר בעיני יהוה	
דברים	דברים יב	כו	רק קדשיך אשר יהיו לך ונדריך תשא ובאת אל המקום אשר יבחר יהוה	
דברים	דברים יב	כז	ועשית עלתיך הבשר והדם על מזבח יהוה אלהיך ודם זבחיך ישפך על מזבח יהוה אלהיך והבשר תאכל	
דברים	דברים יב	כח	שמר ושמעת את כל הדברים האלה אשר אנכי מצוך למען ייטב לך ולבניך אחריך עד עולם כי תעשה הטוב והישר בעיני יהוה אלהיך	
דברים	דברים יב	כט	כי יכרית יהוה אלהיך את הגוים אשר אתה בא שמה לרשת אותם מפניך וירשת אתם וישבת בארצם	
דברים	דברים יב	ל	השמר לך פן תנקש אחריהם אחרי השמדם מפניך ופן תדרש לאלהיהם לאמר איכה יעבדו הגוים האלה את אלהיהם ואעשה כן גם אני	
דברים	דברים יב	לא	לא תעשה כן ליהוה אלהיך כי כל תועבת יהוה אשר שנא עשו לאלהיהם כי גם את בניהם ואת בנתיהם ישרפו באש לאלהיהם	
דברים	דברים יג	א	את כל הדבר אשר אנכי מצוה אתכם אתו תשמרו לעשות לא תסף עליו ולא תגרע ממנו	
דברים	דברים יג	ב	כי יקום בקרבך נביא או חלם חלום ונתן אליך אות או מופת	
דברים	דברים יג	ג	ובא האות והמופת אשר דבר אליך לאמר נלכה אחרי אלהים אחרים אשר לא ידעתם ונעבדם	
דברים	דברים יג	ד	לא תשמע אל דברי הנביא ההוא או אל חולם החלום ההוא כי מנסה יהוה אלהיכם אתכם לדעת הישכם אהבים את יהוה אלהיכם בכל לבבכם ובכל נפשכם	
דברים	דברים יג	ה	אחרי יהוה אלהיכם תלכו ואתו תיראו ואת מצותיו תשמרו ובקלו תשמעו ואתו תעבדו ובו תדבקון	
דברים	דברים יג	ו	והנביא ההוא או חלם החלום ההוא יומת כי דבר סרה על יהוה אלהיכם המוציא אתכם מארץ מצרים והפדך מבית עבדים להדיחך מן הדרך אשר צוך יהוה אלהיך ללכת בה ובערת הרע מקרבך	
דברים	דברים יג	ז	כי יסיתך אחיך בן אמך או בנך או בתך או אשת חיקך או רעך אשר כנפשך בסתר לאמר נלכה ונעבדה אלהים אחרים אשר לא ידעת אתה ואבתיך	
דברים	דברים יג	ח	מאלהי העמים אשר סביבתיכם הקרבים אליך או הרחקים ממך מקצה הארץ ועד קצה הארץ	
דברים	דברים יג	ט	לא תאבה לו ולא תשמע אליו ולא תחוס עינך עליו ולא תחמל ולא תכסה עליו	
דברים	דברים יג	י	כי הרג תהרגנו ידך תהיה בו בראשונה להמיתו ויד כל העם באחרנה	
דברים	דברים יג	יא	וסקלתו באבנים ומת כי בקש להדיחך מעל יהוה אלהיך המוציאך מארץ מצרים מבית עבדים	
דברים	דברים יג	יב	וכל ישראל ישמעו ויראון ולא יוספו לעשות כדבר הרע הזה בקרבך	
דברים	דברים יג	יג	כי תשמע באחת עריך אשר יהוה אלהיך נתן לך לשבת שם לאמר	
דברים	דברים יג	יד	יצאו אנשים בני בליעל מקרבך וידיחו את ישבי עירם לאמר נלכה ונעבדה אלהים אחרים אשר לא ידעתם	
דברים	דברים יג	טו	ודרשת וחקרת ושאלת היטב והנה אמת נכון הדבר נעשתה התועבה הזאת בקרבך	
דברים	דברים יג	טז	הכה תכה את ישבי העיר ההוא לפי חרב החרם אתה ואת כל אשר בה ואת בהמתה לפי חרב	
דברים	דברים יג	יז	ואת כל שללה תקבץ אל תוך רחבה ושרפת באש את העיר ואת כל שללה כליל ליהוה אלהיך והיתה תל עולם לא תבנה עוד	
דברים	דברים יג	יח	ולא ידבק בידך מאומה מן החרם למען ישוב יהוה מחרון אפו ונתן לך רחמים ורחמך והרבך כאשר נשבע לאבתיך	
דברים	דברים יג	יט	כי תשמע בקול יהוה אלהיך לשמר את כל מצותיו אשר אנכי מצוך היום לעשות הישר בעיני יהוה אלהיך	
דברים	דברים יד	א	בנים אתם ליהוה אלהיכם לא תתגדדו ולא תשימו קרחה בין עיניכם למת	
דברים	דברים יד	ב	כי עם קדוש אתה ליהוה אלהיך ובך בחר יהוה להיות לו לעם סגלה מכל העמים אשר על פני האדמה	
דברים	דברים יד	ג	לא תאכל כל תועבה	
דברים	דברים יד	ד	זאת הבהמה אשר תאכלו שור שה כשבים ושה עזים	
דברים	דברים יד	ה	איל וצבי ויחמור ואקו ודישן ותאו וזמר	
דברים	דברים יד	ו	וכל בהמה מפרסת פרסה ושסעת שסע שתי פרסות מעלת גרה בבהמה אתה תאכלו	
דברים	דברים יד	ז	אך את זה לא תאכלו ממעלי הגרה וממפריסי הפרסה השסועה את הגמל ואת הארנבת ואת השפן כי מעלה גרה המה ופרסה לא הפריסו טמאים הם לכם	
דברים	דברים יד	ח	ואת החזיר כי מפריס פרסה הוא ולא גרה טמא הוא לכם מבשרם לא תאכלו ובנבלתם לא תגעו	
דברים	דברים יד	ט	את זה תאכלו מכל אשר במים כל אשר לו סנפיר וקשקשת תאכלו	
דברים	דברים יד	י	וכל אשר אין לו סנפיר וקשקשת לא תאכלו טמא הוא לכם	
דברים	דברים יד	יא	כל צפור טהרה תאכלו	
דברים	דברים יד	יב	וזה אשר לא תאכלו מהם הנשר והפרס והעזניה	
דברים	דברים יד	יג	והראה ואת האיה והדיה למינה	
דברים	דברים יד	יד	ואת כל ערב למינו	
דברים	דברים יד	טו	ואת בת היענה ואת התחמס ואת השחף ואת הנץ למינהו	
דברים	דברים יד	טז	את הכוס ואת הינשוף והתנשמת	
דברים	דברים יד	יז	והקאת ואת הרחמה ואת השלך	
דברים	דברים יד	יח	והחסידה והאנפה למינה והדוכיפת והעטלף	
דברים	דברים יד	יט	וכל שרץ העוף טמא הוא לכם לא יאכלו	
דברים	דברים יד	כ	כל עוף טהור תאכלו	
דברים	דברים יד	כא	לא תאכלו כל נבלה לגר אשר בשעריך תתננה ואכלה או מכר לנכרי כי עם קדוש אתה ליהוה אלהיך לא תבשל גדי בחלב אמו	
דברים	דברים יד	כב	עשר תעשר את כל תבואת זרעך היצא השדה שנה שנה	
דברים	דברים יד	כג	ואכלת לפני יהוה אלהיך במקום אשר יבחר לשכן שמו שם מעשר דגנך תירשך ויצהרך ובכרת בקרך וצאנך למען תלמד ליראה את יהוה אלהיך כל הימים	
דברים	דברים יד	כד	וכי ירבה ממך הדרך כי לא תוכל שאתו כי ירחק ממך המקום אשר יבחר יהוה אלהיך לשום שמו שם כי יברכך יהוה אלהיך	
דברים	דברים יד	כה	ונתתה בכסף וצרת הכסף בידך והלכת אל המקום אשר יבחר יהוה אלהיך בו	
דברים	דברים יד	כו	ונתתה הכסף בכל אשר תאוה נפשך בבקר ובצאן וביין ובשכר ובכל אשר תשאלך נפשך ואכלת שם לפני יהוה אלהיך ושמחת אתה וביתך	
דברים	דברים יד	כז	והלוי אשר בשעריך לא תעזבנו כי אין לו חלק ונחלה עמך	
דברים	דברים יד	כח	מקצה שלש שנים תוציא את כל מעשר תבואתך בשנה ההוא והנחת בשעריך	
דברים	דברים יד	כט	ובא הלוי כי אין לו חלק ונחלה עמך והגר והיתום והאלמנה אשר בשעריך ואכלו ושבעו למען יברכך יהוה אלהיך בכל מעשה ידך אשר תעשה	
דברים	דברים טו	א	מקץ שבע שנים תעשה שמטה	
דברים	דברים טו	ב	וזה דבר השמטה שמוט כל בעל משה ידו אשר ישה ברעהו לא יגש את רעהו ואת אחיו כי קרא שמטה ליהוה	
דברים	דברים טו	ג	את הנכרי תגש ואשר יהיה לך את אחיך תשמט ידך	
דברים	דברים טו	ד	אפס כי לא יהיה בך אביון כי ברך יברכך יהוה בארץ אשר יהוה אלהיך נתן לך נחלה לרשתה	
דברים	דברים טו	ה	רק אם שמוע תשמע בקול יהוה אלהיך לשמר לעשות את כל המצוה הזאת אשר אנכי מצוך היום	
דברים	דברים טו	ו	כי יהוה אלהיך ברכך כאשר דבר לך והעבטת גוים רבים ואתה לא תעבט ומשלת בגוים רבים ובך לא ימשלו	
דברים	דברים טו	ז	כי יהיה בך אביון מאחד אחיך באחד שעריך בארצך אשר יהוה אלהיך נתן לך לא תאמץ את לבבך ולא תקפץ את ידך מאחיך האביון	
דברים	דברים טו	ח	כי פתח תפתח את ידך לו והעבט תעביטנו די מחסרו אשר יחסר לו	
דברים	דברים טו	ט	השמר לך פן יהיה דבר עם לבבך בליעל לאמר קרבה שנת השבע שנת השמטה ורעה עינך באחיך האביון ולא תתן לו וקרא עליך אל יהוה והיה בך חטא	
דברים	דברים טו	י	נתון תתן לו ולא ירע לבבך בתתך לו כי בגלל הדבר הזה יברכך יהוה אלהיך בכל מעשך ובכל משלח ידך	
דברים	דברים טו	יא	כי לא יחדל אביון מקרב הארץ על כן אנכי מצוך לאמר פתח תפתח את ידך לאחיך לעניך ולאבינך בארצך	
דברים	דברים טו	יב	כי ימכר לך אחיך העברי או העבריה ועבדך שש שנים ובשנה השביעת תשלחנו חפשי מעמך	
דברים	דברים טו	יג	וכי תשלחנו חפשי מעמך לא תשלחנו ריקם	
דברים	דברים טו	יד	העניק תעניק לו מצאנך ומגרנך ומיקבך אשר ברכך יהוה אלהיך תתן לו	
דברים	דברים טו	טו	וזכרת כי עבד היית בארץ מצרים ויפדך יהוה אלהיך על כן אנכי מצוך את הדבר הזה היום	
דברים	דברים טו	טז	והיה כי יאמר אליך לא אצא מעמך כי אהבך ואת ביתך כי טוב לו עמך	
דברים	דברים טו	יז	ולקחת את המרצע ונתתה באזנו ובדלת והיה לך עבד עולם ואף לאמתך תעשה כן	
דברים	דברים טו	יח	לא יקשה בעינך בשלחך אתו חפשי מעמך כי משנה שכר שכיר עבדך שש שנים וברכך יהוה אלהיך בכל אשר תעשה	
דברים	דברים טו	יט	כל הבכור אשר יולד בבקרך ובצאנך הזכר תקדיש ליהוה אלהיך לא תעבד בבכר שורך ולא תגז בכור צאנך	
דברים	דברים טו	כ	לפני יהוה אלהיך תאכלנו שנה בשנה במקום אשר יבחר יהוה אתה וביתך	
דברים	דברים טו	כא	וכי יהיה בו מום פסח או עור כל מום רע לא תזבחנו ליהוה אלהיך	
דברים	דברים טו	כב	בשעריך תאכלנו הטמא והטהור יחדו כצבי וכאיל	
דברים	דברים טו	כג	רק את דמו לא תאכל על הארץ תשפכנו כמים	
דברים	דברים טז	א	שמור את חדש האביב ועשית פסח ליהוה אלהיך כי בחדש האביב הוציאך יהוה אלהיך ממצרים לילה	
דברים	דברים טז	ב	וזבחת פסח ליהוה אלהיך צאן ובקר במקום אשר יבחר יהוה לשכן שמו שם	
דברים	דברים טז	ג	לא תאכל עליו חמץ שבעת ימים תאכל עליו מצות לחם עני כי בחפזון יצאת מארץ מצרים למען תזכר את יום צאתך מארץ מצרים כל ימי חייך	
דברים	דברים טז	ד	ולא יראה לך שאר בכל גבלך שבעת ימים ולא ילין מן הבשר אשר תזבח בערב ביום הראשון לבקר	
דברים	דברים טז	ה	לא תוכל לזבח את הפסח באחד שעריך אשר יהוה אלהיך נתן לך	
דברים	דברים טז	ו	כי אם אל המקום אשר יבחר יהוה אלהיך לשכן שמו שם תזבח את הפסח בערב כבוא השמש מועד צאתך ממצרים	
דברים	דברים טז	ז	ובשלת ואכלת במקום אשר יבחר יהוה אלהיך בו ופנית בבקר והלכת לאהליך	
דברים	דברים טז	ח	ששת ימים תאכל מצות וביום השביעי עצרת ליהוה אלהיך לא תעשה מלאכה	
דברים	דברים טז	ט	שבעה שבעת תספר לך מהחל חרמש בקמה תחל לספר שבעה שבעות	
דברים	דברים טז	י	ועשית חג שבעות ליהוה אלהיך מסת נדבת ידך אשר תתן כאשר יברכך יהוה אלהיך	
דברים	דברים טז	יא	ושמחת לפני יהוה אלהיך אתה ובנך ובתך ועבדך ואמתך והלוי אשר בשעריך והגר והיתום והאלמנה אשר בקרבך במקום אשר יבחר יהוה אלהיך לשכן שמו שם	
דברים	דברים טז	יב	וזכרת כי עבד היית במצרים ושמרת ועשית את החקים האלה	
דברים	דברים טז	יג	חג הסכת תעשה לך שבעת ימים באספך מגרנך ומיקבך	
דברים	דברים טז	יד	ושמחת בחגך אתה ובנך ובתך ועבדך ואמתך והלוי והגר והיתום והאלמנה אשר בשעריך	
דברים	דברים טז	טו	שבעת ימים תחג ליהוה אלהיך במקום אשר יבחר יהוה כי יברכך יהוה אלהיך בכל תבואתך ובכל מעשה ידיך והיית אך שמח	
דברים	דברים טז	טז	שלוש פעמים בשנה יראה כל זכורך את פני יהוה אלהיך במקום אשר יבחר בחג המצות ובחג השבעות ובחג הסכות ולא יראה את פני יהוה ריקם	
דברים	דברים טז	יז	איש כמתנת ידו כברכת יהוה אלהיך אשר נתן לך	
דברים	דברים טז	יח	שפטים ושטרים תתן לך בכל שעריך אשר יהוה אלהיך נתן לך לשבטיך ושפטו את העם משפט צדק	
דברים	דברים טז	יט	לא תטה משפט לא תכיר פנים ולא תקח שחד כי השחד יעור עיני חכמים ויסלף דברי צדיקם	
דברים	דברים טז	כ	צדק צדק תרדף למען תחיה וירשת את הארץ אשר יהוה אלהיך נתן לך	
דברים	דברים טז	כא	לא תטע לך אשרה כל עץ אצל מזבח יהוה אלהיך אשר תעשה לך	
דברים	דברים טז	כב	ולא תקים לך מצבה אשר שנא יהוה אלהיך	
דברים	דברים יז	א	לא תזבח ליהוה אלהיך שור ושה אשר יהיה בו מום כל דבר רע כי תועבת יהוה אלהיך הוא	
דברים	דברים יז	ב	כי ימצא בקרבך באחד שעריך אשר יהוה אלהיך נתן לך איש או אשה אשר יעשה את הרע בעיני יהוה אלהיך לעבר בריתו	
דברים	דברים יז	ג	וילך ויעבד אלהים אחרים וישתחו להם ולשמש או לירח או לכל צבא השמים אשר לא צויתי	
דברים	דברים יז	ד	והגד לך ושמעת ודרשת היטב והנה אמת נכון הדבר נעשתה התועבה הזאת בישראל	
דברים	דברים יז	ה	והוצאת את האיש ההוא או את האשה ההוא אשר עשו את הדבר הרע הזה אל שעריך את האיש או את האשה וסקלתם באבנים ומתו	
דברים	דברים יז	ו	על פי שנים עדים או שלשה עדים יומת המת לא יומת על פי עד אחד	
דברים	דברים יז	ז	יד העדים תהיה בו בראשנה להמיתו ויד כל העם באחרנה ובערת הרע מקרבך	
דברים	דברים יז	ח	כי יפלא ממך דבר למשפט בין דם לדם בין דין לדין ובין נגע לנגע דברי ריבת בשעריך וקמת ועלית אל המקום אשר יבחר יהוה אלהיך בו	
דברים	דברים יז	ט	ובאת אל הכהנים הלוים ואל השפט אשר יהיה בימים ההם ודרשת והגידו לך את דבר המשפט	
דברים	דברים יז	י	ועשית על פי הדבר אשר יגידו לך מן המקום ההוא אשר יבחר יהוה ושמרת לעשות ככל אשר יורוך	
דברים	דברים יז	יא	על פי התורה אשר יורוך ועל המשפט אשר יאמרו לך תעשה לא תסור מן הדבר אשר יגידו לך ימין ושמאל	
דברים	דברים יז	יב	והאיש אשר יעשה בזדון לבלתי שמע אל הכהן העמד לשרת שם את יהוה אלהיך או אל השפט ומת האיש ההוא ובערת הרע מישראל	
דברים	דברים יז	יג	וכל העם ישמעו ויראו ולא יזידון עוד	
דברים	דברים יז	יד	כי תבא אל הארץ אשר יהוה אלהיך נתן לך וירשתה וישבתה בה ואמרת אשימה עלי מלך ככל הגוים אשר סביבתי	
דברים	דברים יז	טו	שום תשים עליך מלך אשר יבחר יהוה אלהיך בו מקרב אחיך תשים עליך מלך לא תוכל לתת עליך איש נכרי אשר לא אחיך הוא	
דברים	דברים יז	טז	רק לא ירבה לו סוסים ולא ישיב את העם מצרימה למען הרבות סוס ויהוה אמר לכם לא תספון לשוב בדרך הזה עוד	
דברים	דברים יז	יז	ולא ירבה לו נשים ולא יסור לבבו וכסף וזהב לא ירבה לו מאד	
דברים	דברים יז	יח	והיה כשבתו על כסא ממלכתו וכתב לו את משנה התורה הזאת על ספר מלפני הכהנים הלוים	
דברים	דברים יז	יט	והיתה עמו וקרא בו כל ימי חייו למען ילמד ליראה את יהוה אלהיו לשמר את כל דברי התורה הזאת ואת החקים האלה לעשתם	
דברים	דברים יז	כ	לבלתי רום לבבו מאחיו ולבלתי סור מן המצוה ימין ושמאול למען יאריך ימים על ממלכתו הוא ובניו בקרב ישראל	
דברים	דברים יח	א	לא יהיה לכהנים הלוים כל שבט לוי חלק ונחלה עם ישראל אשי יהוה ונחלתו יאכלון	
דברים	דברים יח	ב	ונחלה לא יהיה לו בקרב אחיו יהוה הוא נחלתו כאשר דבר לו	
דברים	דברים יח	ג	וזה יהיה משפט הכהנים מאת העם מאת זבחי הזבח אם שור אם שה ונתן לכהן הזרע והלחיים והקבה	
דברים	דברים יח	ד	ראשית דגנך תירשך ויצהרך וראשית גז צאנך תתן לו	
דברים	דברים יח	ה	כי בו בחר יהוה אלהיך מכל שבטיך לעמד לשרת בשם יהוה הוא ובניו כל הימים	
דברים	דברים יח	ו	וכי יבא הלוי מאחד שעריך מכל ישראל אשר הוא גר שם ובא בכל אות נפשו אל המקום אשר יבחר יהוה	
דברים	דברים יח	ז	ושרת בשם יהוה אלהיו ככל אחיו הלוים העמדים שם לפני יהוה	
דברים	דברים יח	ח	חלק כחלק יאכלו לבד ממכריו על האבות	
דברים	דברים יח	ט	כי אתה בא אל הארץ אשר יהוה אלהיך נתן לך לא תלמד לעשות כתועבת הגוים ההם	
דברים	דברים יח	י	לא ימצא בך מעביר בנו ובתו באש קסם קסמים מעונן ומנחש ומכשף	
דברים	דברים יח	יא	וחבר חבר ושאל אוב וידעני ודרש אל המתים	
דברים	דברים יח	יב	כי תועבת יהוה כל עשה אלה ובגלל התועבת האלה יהוה אלהיך מוריש אותם מפניך	
דברים	דברים יח	יג	תמים תהיה עם יהוה אלהיך	
דברים	דברים יח	יד	כי הגוים האלה אשר אתה יורש אותם אל מעננים ואל קסמים ישמעו ואתה לא כן נתן לך יהוה אלהיך	
דברים	דברים יח	טו	נביא מקרבך מאחיך כמני יקים לך יהוה אלהיך אליו תשמעון	
דברים	דברים יח	טז	ככל אשר שאלת מעם יהוה אלהיך בחרב ביום הקהל לאמר לא אסף לשמע את קול יהוה אלהי ואת האש הגדלה הזאת לא אראה עוד ולא אמות	
דברים	דברים יח	יז	ויאמר יהוה אלי היטיבו אשר דברו	
דברים	דברים יח	יח	נביא אקים להם מקרב אחיהם כמוך ונתתי דברי בפיו ודבר אליהם את כל אשר אצונו	
דברים	דברים יח	יט	והיה האיש אשר לא ישמע אל דברי אשר ידבר בשמי אנכי אדרש מעמו	
דברים	דברים יח	כ	אך הנביא אשר יזיד לדבר דבר בשמי את אשר לא צויתיו לדבר ואשר ידבר בשם אלהים אחרים ומת הנביא ההוא	
דברים	דברים יח	כא	וכי תאמר בלבבך איכה נדע את הדבר אשר לא דברו יהוה	
דברים	דברים יח	כב	אשר ידבר הנביא בשם יהוה ולא יהיה הדבר ולא יבא הוא הדבר אשר לא דברו יהוה בזדון דברו הנביא לא תגור ממנו	
דברים	דברים יט	א	כי יכרית יהוה אלהיך את הגוים אשר יהוה אלהיך נתן לך את ארצם וירשתם וישבת בעריהם ובבתיהם	
דברים	דברים יט	ב	שלוש ערים תבדיל לך בתוך ארצך אשר יהוה אלהיך נתן לך לרשתה	
דברים	דברים יט	ג	תכין לך הדרך ושלשת את גבול ארצך אשר ינחילך יהוה אלהיך והיה לנוס שמה כל רצח	
דברים	דברים יט	ד	וזה דבר הרצח אשר ינוס שמה וחי אשר יכה את רעהו בבלי דעת והוא לא שנא לו מתמל שלשם	
דברים	דברים יט	ה	ואשר יבא את רעהו ביער לחטב עצים ונדחה ידו בגרזן לכרת העץ ונשל הברזל מן העץ ומצא את רעהו ומת הוא ינוס אל אחת הערים האלה וחי	
דברים	דברים יט	ו	פן ירדף גאל הדם אחרי הרצח כי יחם לבבו והשיגו כי ירבה הדרך והכהו נפש ולו אין משפט מות כי לא שנא הוא לו מתמול שלשום	
דברים	דברים יט	ז	על כן אנכי מצוך לאמר שלש ערים תבדיל לך	
דברים	דברים יט	ח	ואם ירחיב יהוה אלהיך את גבלך כאשר נשבע לאבתיך ונתן לך את כל הארץ אשר דבר לתת לאבתיך	
דברים	דברים יט	ט	כי תשמר את כל המצוה הזאת לעשתה אשר אנכי מצוך היום לאהבה את יהוה אלהיך וללכת בדרכיו כל הימים ויספת לך עוד שלש ערים על השלש האלה	
דברים	דברים יט	י	ולא ישפך דם נקי בקרב ארצך אשר יהוה אלהיך נתן לך נחלה והיה עליך דמים	
דברים	דברים יט	יא	וכי יהיה איש שנא לרעהו וארב לו וקם עליו והכהו נפש ומת ונס אל אחת הערים האל	
דברים	דברים יט	יב	ושלחו זקני עירו ולקחו אתו משם ונתנו אתו ביד גאל הדם ומת	
דברים	דברים יט	יג	לא תחוס עינך עליו ובערת דם הנקי מישראל וטוב לך	
דברים	דברים יט	יד	לא תסיג גבול רעך אשר גבלו ראשנים בנחלתך אשר תנחל בארץ אשר יהוה אלהיך נתן לך לרשתה	
דברים	דברים יט	טו	לא יקום עד אחד באיש לכל עון ולכל חטאת בכל חטא אשר יחטא על פי שני עדים או על פי שלשה עדים יקום דבר	
דברים	דברים יט	טז	כי יקום עד חמס באיש לענות בו סרה	
דברים	דברים יט	יז	ועמדו שני האנשים אשר להם הריב לפני יהוה לפני הכהנים והשפטים אשר יהיו בימים ההם	
דברים	דברים יט	יח	ודרשו השפטים היטב והנה עד שקר העד שקר ענה באחיו	
דברים	דברים יט	יט	ועשיתם לו כאשר זמם לעשות לאחיו ובערת הרע מקרבך	
דברים	דברים יט	כ	והנשארים ישמעו ויראו ולא יספו לעשות עוד כדבר הרע הזה בקרבך	
דברים	דברים יט	כא	ולא תחוס עינך נפש בנפש עין בעין שן בשן יד ביד רגל ברגל	
דברים	דברים כ	א	כי תצא למלחמה על איבך וראית סוס ורכב עם רב ממך לא תירא מהם כי יהוה אלהיך עמך המעלך מארץ מצרים	
דברים	דברים כ	ב	והיה כקרבכם אל המלחמה ונגש הכהן ודבר אל העם	
דברים	דברים כ	ג	ואמר אלהם שמע ישראל אתם קרבים היום למלחמה על איביכם אל ירך לבבכם אל תיראו ואל תחפזו ואל תערצו מפניהם	
דברים	דברים כ	ד	כי יהוה אלהיכם ההלך עמכם להלחם לכם עם איביכם להושיע אתכם	
דברים	דברים כ	ה	ודברו השטרים אל העם לאמר מי האיש אשר בנה בית חדש ולא חנכו ילך וישב לביתו פן ימות במלחמה ואיש אחר יחנכנו	
דברים	דברים כ	ו	ומי האיש אשר נטע כרם ולא חללו ילך וישב לביתו פן ימות במלחמה ואיש אחר יחללנו	
דברים	דברים כ	ז	ומי האיש אשר ארש אשה ולא לקחה ילך וישב לביתו פן ימות במלחמה ואיש אחר יקחנה	
דברים	דברים כ	ח	ויספו השטרים לדבר אל העם ואמרו מי האיש הירא ורך הלבב ילך וישב לביתו ולא ימס את לבב אחיו כלבבו	
דברים	דברים כ	ט	והיה ככלת השטרים לדבר אל העם ופקדו שרי צבאות בראש העם	
דברים	דברים כ	י	כי תקרב אל עיר להלחם עליה וקראת אליה לשלום	
דברים	דברים כ	יא	והיה אם שלום תענך ופתחה לך והיה כל העם הנמצא בה יהיו לך למס ועבדוך	
דברים	דברים כ	יב	ואם לא תשלים עמך ועשתה עמך מלחמה וצרת עליה	
דברים	דברים כ	יג	ונתנה יהוה אלהיך בידך והכית את כל זכורה לפי חרב	
דברים	דברים כ	יד	רק הנשים והטף והבהמה וכל אשר יהיה בעיר כל שללה תבז לך ואכלת את שלל איביך אשר נתן יהוה אלהיך לך	
דברים	דברים כ	טו	כן תעשה לכל הערים הרחקת ממך מאד אשר לא מערי הגוים האלה הנה	
דברים	דברים כ	טז	רק מערי העמים האלה אשר יהוה אלהיך נתן לך נחלה לא תחיה כל נשמה	
דברים	דברים כ	יז	כי החרם תחרימם החתי והאמרי הכנעני והפרזי החוי והיבוסי כאשר צוך יהוה אלהיך	
דברים	דברים כ	יח	למען אשר לא ילמדו אתכם לעשות ככל תועבתם אשר עשו לאלהיהם וחטאתם ליהוה אלהיכם	
דברים	דברים כ	יט	כי תצור אל עיר ימים רבים להלחם עליה לתפשה לא תשחית את עצה לנדח עליו גרזן כי ממנו תאכל ואתו לא תכרת כי האדם עץ השדה לבא מפניך במצור	
דברים	דברים כ	כ	רק עץ אשר תדע כי לא עץ מאכל הוא אתו תשחית וכרת ובנית מצור על העיר אשר הוא עשה עמך מלחמה עד רדתה	
דברים	דברים כא	א	כי ימצא חלל באדמה אשר יהוה אלהיך נתן לך לרשתה נפל בשדה לא נודע מי הכהו	
דברים	דברים כא	ב	ויצאו זקניך ושפטיך ומדדו אל הערים אשר סביבת החלל	
דברים	דברים כא	ג	והיה העיר הקרבה אל החלל ולקחו זקני העיר ההוא עגלת בקר אשר לא עבד בה אשר לא משכה בעל	
דברים	דברים כא	ד	והורדו זקני העיר ההוא את העגלה אל נחל איתן אשר לא יעבד בו ולא יזרע וערפו שם את העגלה בנחל	
דברים	דברים כא	ה	ונגשו הכהנים בני לוי כי בם בחר יהוה אלהיך לשרתו ולברך בשם יהוה ועל פיהם יהיה כל ריב וכל נגע	
דברים	דברים כא	ו	וכל זקני העיר ההוא הקרבים אל החלל ירחצו את ידיהם על העגלה הערופה בנחל	
דברים	דברים כא	ז	וענו ואמרו ידינו לא שפכה את הדם הזה ועינינו לא ראו	
דברים	דברים כא	ח	כפר לעמך ישראל אשר פדית יהוה ואל תתן דם נקי בקרב עמך ישראל ונכפר להם הדם	
דברים	דברים כא	ט	ואתה תבער הדם הנקי מקרבך כי תעשה הישר בעיני יהוה	
דברים	דברים כא	י	כי תצא למלחמה על איביך ונתנו יהוה אלהיך בידך ושבית שביו	
דברים	דברים כא	יא	וראית בשביה אשת יפת תאר וחשקת בה ולקחת לך לאשה	
דברים	דברים כא	יב	והבאתה אל תוך ביתך וגלחה את ראשה ועשתה את צפרניה	
דברים	דברים כא	יג	והסירה את שמלת שביה מעליה וישבה בביתך ובכתה את אביה ואת אמה ירח ימים ואחר כן תבוא אליה ובעלתה והיתה לך לאשה	
דברים	דברים כא	יד	והיה אם לא חפצת בה ושלחתה לנפשה ומכר לא תמכרנה בכסף לא תתעמר בה תחת אשר עניתה	
דברים	דברים כא	טו	כי תהיין לאיש שתי נשים האחת אהובה והאחת שנואה וילדו לו בנים האהובה והשנואה והיה הבן הבכר לשניאה	
דברים	דברים כא	טז	והיה ביום הנחילו את בניו את אשר יהיה לו לא יוכל לבכר את בן האהובה על פני בן השנואה הבכר	
דברים	דברים כא	יז	כי את הבכר בן השנואה יכיר לתת לו פי שנים בכל אשר ימצא לו כי הוא ראשית אנו לו משפט הבכרה	
דברים	דברים כא	יח	כי יהיה לאיש בן סורר ומורה איננו שמע בקול אביו ובקול אמו ויסרו אתו ולא ישמע אליהם	
דברים	דברים כא	יט	ותפשו בו אביו ואמו והוציאו אתו אל זקני עירו ואל שער מקמו	
דברים	דברים כא	כ	ואמרו אל זקני עירו בננו זה סורר ומרה איננו שמע בקלנו זולל וסבא	
דברים	דברים כא	כא	ורגמהו כל אנשי עירו באבנים ומת ובערת הרע מקרבך וכל ישראל ישמעו ויראו	
דברים	דברים כא	כב	וכי יהיה באיש חטא משפט מות והומת ותלית אתו על עץ	
דברים	דברים כא	כג	לא תלין נבלתו על העץ כי קבור תקברנו ביום ההוא כי קללת אלהים תלוי ולא תטמא את אדמתך אשר יהוה אלהיך נתן לך נחלה	
דברים	דברים כב	א	לא תראה את שור אחיך או את שיו נדחים והתעלמת מהם השב תשיבם לאחיך	
דברים	דברים כב	ב	ואם לא קרוב אחיך אליך ולא ידעתו ואספתו אל תוך ביתך והיה עמך עד דרש אחיך אתו והשבתו לו	
דברים	דברים כב	ג	וכן תעשה לחמרו וכן תעשה לשמלתו וכן תעשה לכל אבדת אחיך אשר תאבד ממנו ומצאתה לא תוכל להתעלם	
דברים	דברים כב	ד	לא תראה את חמור אחיך או שורו נפלים בדרך והתעלמת מהם הקם תקים עמו	
דברים	דברים כב	ה	לא יהיה כלי גבר על אשה ולא ילבש גבר שמלת אשה כי תועבת יהוה אלהיך כל עשה אלה	
דברים	דברים כב	ו	כי יקרא קן צפור לפניך בדרך בכל עץ או על הארץ אפרחים או ביצים והאם רבצת על האפרחים או על הביצים לא תקח האם על הבנים	
דברים	דברים כב	ז	שלח תשלח את האם ואת הבנים תקח לך למען ייטב לך והארכת ימים	
דברים	דברים כב	ח	כי תבנה בית חדש ועשית מעקה לגגך ולא תשים דמים בביתך כי יפל הנפל ממנו	
דברים	דברים כב	ט	לא תזרע כרמך כלאים פן תקדש המלאה הזרע אשר תזרע ותבואת הכרם	
דברים	דברים כב	י	לא תחרש בשור ובחמר יחדו	
דברים	דברים כב	יא	לא תלבש שעטנז צמר ופשתים יחדו	
דברים	דברים כב	יב	גדלים תעשה לך על ארבע כנפות כסותך אשר תכסה בה	
דברים	דברים כב	יג	כי יקח איש אשה ובא אליה ושנאה	
דברים	דברים כב	יד	ושם לה עלילת דברים והוצא עליה שם רע ואמר את האשה הזאת לקחתי ואקרב אליה ולא מצאתי לה בתולים	
דברים	דברים כב	טו	ולקח אבי הנער ואמה והוציאו את בתולי הנער אל זקני העיר השערה	
דברים	דברים כב	טז	ואמר אבי הנער אל הזקנים את בתי נתתי לאיש הזה לאשה וישנאה	
דברים	דברים כב	יז	והנה הוא שם עלילת דברים לאמר לא מצאתי לבתך בתולים ואלה בתולי בתי ופרשו השמלה לפני זקני העיר	
דברים	דברים כב	יח	ולקחו זקני העיר ההוא את האיש ויסרו אתו	
דברים	דברים כב	יט	וענשו אתו מאה כסף ונתנו לאבי הנערה כי הוציא שם רע על בתולת ישראל ולו תהיה לאשה לא יוכל לשלחה כל ימיו	
דברים	דברים כב	כ	ואם אמת היה הדבר הזה לא נמצאו בתולים לנער	
דברים	דברים כב	כא	והוציאו את הנער אל פתח בית אביה וסקלוה אנשי עירה באבנים ומתה כי עשתה נבלה בישראל לזנות בית אביה ובערת הרע מקרבך	
דברים	דברים כב	כב	כי ימצא איש שכב עם אשה בעלת בעל ומתו גם שניהם האיש השכב עם האשה והאשה ובערת הרע מישראל	
דברים	דברים כב	כג	כי יהיה נער בתולה מארשה לאיש ומצאה איש בעיר ושכב עמה	
דברים	דברים כב	כד	והוצאתם את שניהם אל שער העיר ההוא וסקלתם אתם באבנים ומתו את הנער על דבר אשר לא צעקה בעיר ואת האיש על דבר אשר ענה את אשת רעהו ובערת הרע מקרבך	
דברים	דברים כב	כה	ואם בשדה ימצא האיש את הנער המארשה והחזיק בה האיש ושכב עמה ומת האיש אשר שכב עמה לבדו	
דברים	דברים כב	כו	ולנער לא תעשה דבר אין לנער חטא מות כי כאשר יקום איש על רעהו ורצחו נפש כן הדבר הזה	
דברים	דברים כב	כז	כי בשדה מצאה צעקה הנער המארשה ואין מושיע לה	
דברים	דברים כב	כח	כי ימצא איש נער בתולה אשר לא ארשה ותפשה ושכב עמה ונמצאו	
דברים	דברים כב	כט	ונתן האיש השכב עמה לאבי הנער חמשים כסף ולו תהיה לאשה תחת אשר ענה לא יוכל שלחה כל ימיו	
דברים	דברים כג	א	לא יקח איש את אשת אביו ולא יגלה כנף אביו	
דברים	דברים כג	ב	לא יבא פצוע דכה וכרות שפכה בקהל יהוה	
דברים	דברים כג	ג	לא יבא ממזר בקהל יהוה גם דור עשירי לא יבא לו בקהל יהוה	
דברים	דברים כג	ד	לא יבא עמוני ומואבי בקהל יהוה גם דור עשירי לא יבא להם בקהל יהוה עד עולם	
דברים	דברים כג	ה	על דבר אשר לא קדמו אתכם בלחם ובמים בדרך בצאתכם ממצרים ואשר שכר עליך את בלעם בן בעור מפתור ארם נהרים לקללך	
דברים	דברים כג	ו	ולא אבה יהוה אלהיך לשמע אל בלעם ויהפך יהוה אלהיך לך את הקללה לברכה כי אהבך יהוה אלהיך	
דברים	דברים כג	ז	לא תדרש שלמם וטבתם כל ימיך לעולם	
דברים	דברים כג	ח	לא תתעב אדמי כי אחיך הוא לא תתעב מצרי כי גר היית בארצו	
דברים	דברים כג	ט	בנים אשר יולדו להם דור שלישי יבא להם בקהל יהוה	
דברים	דברים כג	י	כי תצא מחנה על איביך ונשמרת מכל דבר רע	
דברים	דברים כג	יא	כי יהיה בך איש אשר לא יהיה טהור מקרה לילה ויצא אל מחוץ למחנה לא יבא אל תוך המחנה	
דברים	דברים כג	יב	והיה לפנות ערב ירחץ במים וכבא השמש יבא אל תוך המחנה	
דברים	דברים כג	יג	ויד תהיה לך מחוץ למחנה ויצאת שמה חוץ	
דברים	דברים כג	יד	ויתד תהיה לך על אזנך והיה בשבתך חוץ וחפרתה בה ושבת וכסית את צאתך	
דברים	דברים כג	טו	כי יהוה אלהיך מתהלך בקרב מחנך להצילך ולתת איביך לפניך והיה מחניך קדוש ולא יראה בך ערות דבר ושב מאחריך	
דברים	דברים כג	טז	לא תסגיר עבד אל אדניו אשר ינצל אליך מעם אדניו	
דברים	דברים כג	יז	עמך ישב בקרבך במקום אשר יבחר באחד שעריך בטוב לו לא תוננו	
דברים	דברים כג	יח	לא תהיה קדשה מבנות ישראל ולא יהיה קדש מבני ישראל	
דברים	דברים כג	יט	לא תביא אתנן זונה ומחיר כלב בית יהוה אלהיך לכל נדר כי תועבת יהוה אלהיך גם שניהם	
דברים	דברים כג	כ	לא תשיך לאחיך נשך כסף נשך אכל נשך כל דבר אשר ישך	
דברים	דברים כג	כא	לנכרי תשיך ולאחיך לא תשיך למען יברכך יהוה אלהיך בכל משלח ידך על הארץ אשר אתה בא שמה לרשתה	
דברים	דברים כג	כב	כי תדר נדר ליהוה אלהיך לא תאחר לשלמו כי דרש ידרשנו יהוה אלהיך מעמך והיה בך חטא	
דברים	דברים כג	כג	וכי תחדל לנדר לא יהיה בך חטא	
דברים	דברים כג	כד	מוצא שפתיך תשמר ועשית כאשר נדרת ליהוה אלהיך נדבה אשר דברת בפיך	
דברים	דברים כג	כה	כי תבא בכרם רעך ואכלת ענבים כנפשך שבעך ואל כליך לא תתן	
דברים	דברים כג	כו	כי תבא בקמת רעך וקטפת מלילת בידך וחרמש לא תניף על קמת רעך	
דברים	דברים כד	א	כי יקח איש אשה ובעלה והיה אם לא תמצא חן בעיניו כי מצא בה ערות דבר וכתב לה ספר כריתת ונתן בידה ושלחה מביתו	
דברים	דברים כד	ב	ויצאה מביתו והלכה והיתה לאיש אחר	
דברים	דברים כד	ג	ושנאה האיש האחרון וכתב לה ספר כריתת ונתן בידה ושלחה מביתו או כי ימות האיש האחרון אשר לקחה לו לאשה	
דברים	דברים כד	ד	לא יוכל בעלה הראשון אשר שלחה לשוב לקחתה להיות לו לאשה אחרי אשר הטמאה כי תועבה הוא לפני יהוה ולא תחטיא את הארץ אשר יהוה אלהיך נתן לך נחלה	
דברים	דברים כד	ה	כי יקח איש אשה חדשה לא יצא בצבא ולא יעבר עליו לכל דבר נקי יהיה לביתו שנה אחת ושמח את אשתו אשר לקח	
דברים	דברים כד	ו	לא יחבל רחים ורכב כי נפש הוא חבל	
דברים	דברים כד	ז	כי ימצא איש גנב נפש מאחיו מבני ישראל והתעמר בו ומכרו ומת הגנב ההוא ובערת הרע מקרבך	
דברים	דברים כד	ח	השמר בנגע הצרעת לשמר מאד ולעשות ככל אשר יורו אתכם הכהנים הלוים כאשר צויתם תשמרו לעשות	
דברים	דברים כד	ט	זכור את אשר עשה יהוה אלהיך למרים בדרך בצאתכם ממצרים	
דברים	דברים כד	י	כי תשה ברעך משאת מאומה לא תבא אל ביתו לעבט עבטו	
דברים	דברים כד	יא	בחוץ תעמד והאיש אשר אתה נשה בו יוציא אליך את העבוט החוצה	
דברים	דברים כד	יב	ואם איש עני הוא לא תשכב בעבטו	
דברים	דברים כד	יג	השב תשיב לו את העבוט כבוא השמש ושכב בשלמתו וברכך ולך תהיה צדקה לפני יהוה אלהיך	
דברים	דברים כד	יד	לא תעשק שכיר עני ואביון מאחיך או מגרך אשר בארצך בשעריך	
דברים	דברים כד	טו	ביומו תתן שכרו ולא תבוא עליו השמש כי עני הוא ואליו הוא נשא את נפשו ולא יקרא עליך אל יהוה והיה בך חטא	
דברים	דברים כד	טז	לא יומתו אבות על בנים ובנים לא יומתו על אבות איש בחטאו יומתו	
דברים	דברים כד	יז	לא תטה משפט גר יתום ולא תחבל בגד אלמנה	
דברים	דברים כד	יח	וזכרת כי עבד היית במצרים ויפדך יהוה אלהיך משם על כן אנכי מצוך לעשות את הדבר הזה	
דברים	דברים כד	יט	כי תקצר קצירך בשדך ושכחת עמר בשדה לא תשוב לקחתו לגר ליתום ולאלמנה יהיה למען יברכך יהוה אלהיך בכל מעשה ידיך	
דברים	דברים כד	כ	כי תחבט זיתך לא תפאר אחריך לגר ליתום ולאלמנה יהיה	
דברים	דברים כד	כא	כי תבצר כרמך לא תעולל אחריך לגר ליתום ולאלמנה יהיה	
דברים	דברים כד	כב	וזכרת כי עבד היית בארץ מצרים על כן אנכי מצוך לעשות את הדבר הזה	
דברים	דברים כה	א	כי יהיה ריב בין אנשים ונגשו אל המשפט ושפטום והצדיקו את הצדיק והרשיעו את הרשע	
דברים	דברים כה	ב	והיה אם בן הכות הרשע והפילו השפט והכהו לפניו כדי רשעתו במספר	
דברים	דברים כה	ג	ארבעים יכנו לא יסיף פן יסיף להכתו על אלה מכה רבה ונקלה אחיך לעיניך	
דברים	דברים כה	ד	לא תחסם שור בדישו	
דברים	דברים כה	ה	כי ישבו אחים יחדו ומת אחד מהם ובן אין לו לא תהיה אשת המת החוצה לאיש זר יבמה יבא עליה ולקחה לו לאשה ויבמה	
דברים	דברים כה	ו	והיה הבכור אשר תלד יקום על שם אחיו המת ולא ימחה שמו מישראל	
דברים	דברים כה	ז	ואם לא יחפץ האיש לקחת את יבמתו ועלתה יבמתו השערה אל הזקנים ואמרה מאן יבמי להקים לאחיו שם בישראל לא אבה יבמי	
דברים	דברים כה	ח	וקראו לו זקני עירו ודברו אליו ועמד ואמר לא חפצתי לקחתה	
דברים	דברים כה	ט	ונגשה יבמתו אליו לעיני הזקנים וחלצה נעלו מעל רגלו וירקה בפניו וענתה ואמרה ככה יעשה לאיש אשר לא יבנה את בית אחיו	
דברים	דברים כה	י	ונקרא שמו בישראל בית חלוץ הנעל	
דברים	דברים כה	יא	כי ינצו אנשים יחדו איש ואחיו וקרבה אשת האחד להציל את אישה מיד מכהו ושלחה ידה והחזיקה במבשיו	
דברים	דברים כה	יב	וקצתה את כפה לא תחוס עינך	
דברים	דברים כה	יג	לא יהיה לך בכיסך אבן ואבן גדולה וקטנה	
דברים	דברים כה	יד	לא יהיה לך בביתך איפה ואיפה גדולה וקטנה	
דברים	דברים כה	טו	אבן שלמה וצדק יהיה לך איפה שלמה וצדק יהיה לך למען יאריכו ימיך על האדמה אשר יהוה אלהיך נתן לך	
דברים	דברים כה	טז	כי תועבת יהוה אלהיך כל עשה אלה כל עשה עול	
דברים	דברים כה	יז	זכור את אשר עשה לך עמלק בדרך בצאתכם ממצרים	
דברים	דברים כה	יח	אשר קרך בדרך ויזנב בך כל הנחשלים אחריך ואתה עיף ויגע ולא ירא אלהים	
דברים	דברים כה	יט	והיה בהניח יהוה אלהיך לך מכל איביך מסביב בארץ אשר יהוה אלהיך נתן לך נחלה לרשתה תמחה את זכר עמלק מתחת השמים לא תשכח	
דברים	דברים כו	א	והיה כי תבוא אל הארץ אשר יהוה אלהיך נתן לך נחלה וירשתה וישבת בה	
דברים	דברים כו	ב	ולקחת מראשית כל פרי האדמה אשר תביא מארצך אשר יהוה אלהיך נתן לך ושמת בטנא והלכת אל המקום אשר יבחר יהוה אלהיך לשכן שמו שם	
דברים	דברים כו	ג	ובאת אל הכהן אשר יהיה בימים ההם ואמרת אליו הגדתי היום ליהוה אלהיך כי באתי אל הארץ אשר נשבע יהוה לאבתינו לתת לנו	
דברים	דברים כו	ד	ולקח הכהן הטנא מידך והניחו לפני מזבח יהוה אלהיך	
דברים	דברים כו	ה	וענית ואמרת לפני יהוה אלהיך ארמי אבד אבי וירד מצרימה ויגר שם במתי מעט ויהי שם לגוי גדול עצום ורב	
דברים	דברים כו	ו	וירעו אתנו המצרים ויענונו ויתנו עלינו עבדה קשה	
דברים	דברים כו	ז	ונצעק אל יהוה אלהי אבתינו וישמע יהוה את קלנו וירא את ענינו ואת עמלנו ואת לחצנו	
דברים	דברים כו	ח	ויוצאנו יהוה ממצרים ביד חזקה ובזרע נטויה ובמרא גדל ובאתות ובמפתים	
דברים	דברים כו	ט	ויבאנו אל המקום הזה ויתן לנו את הארץ הזאת ארץ זבת חלב ודבש	
דברים	דברים כו	י	ועתה הנה הבאתי את ראשית פרי האדמה אשר נתתה לי יהוה והנחתו לפני יהוה אלהיך והשתחוית לפני יהוה אלהיך	
דברים	דברים כו	יא	ושמחת בכל הטוב אשר נתן לך יהוה אלהיך ולביתך אתה והלוי והגר אשר בקרבך	
דברים	דברים כו	יב	כי תכלה לעשר את כל מעשר תבואתך בשנה השלישת שנת המעשר ונתתה ללוי לגר ליתום ולאלמנה ואכלו בשעריך ושבעו	
דברים	דברים כו	יג	ואמרת לפני יהוה אלהיך בערתי הקדש מן הבית וגם נתתיו ללוי ולגר ליתום ולאלמנה ככל מצותך אשר צויתני לא עברתי ממצותיך ולא שכחתי	
דברים	דברים כו	יד	לא אכלתי באני ממנו ולא בערתי ממנו בטמא ולא נתתי ממנו למת שמעתי בקול יהוה אלהי עשיתי ככל אשר צויתני	
דברים	דברים כו	טו	השקיפה ממעון קדשך מן השמים וברך את עמך את ישראל ואת האדמה אשר נתתה לנו כאשר נשבעת לאבתינו ארץ זבת חלב ודבש	
דברים	דברים כו	טז	היום הזה יהוה אלהיך מצוך לעשות את החקים האלה ואת המשפטים ושמרת ועשית אותם בכל לבבך ובכל נפשך	
דברים	דברים כו	יז	את יהוה האמרת היום להיות לך לאלהים וללכת בדרכיו ולשמר חקיו ומצותיו ומשפטיו ולשמע בקלו	
דברים	דברים כו	יח	ויהוה האמירך היום להיות לו לעם סגלה כאשר דבר לך ולשמר כל מצותיו	
דברים	דברים כו	יט	ולתתך עליון על כל הגוים אשר עשה לתהלה ולשם ולתפארת ולהיתך עם קדש ליהוה אלהיך כאשר דבר	
דברים	דברים כז	א	ויצו משה וזקני ישראל את העם לאמר שמר את כל המצוה אשר אנכי מצוה אתכם היום	
דברים	דברים כז	ב	והיה ביום אשר תעברו את הירדן אל הארץ אשר יהוה אלהיך נתן לך והקמת לך אבנים גדלות ושדת אתם בשיד	
דברים	דברים כז	ג	וכתבת עליהן את כל דברי התורה הזאת בעברך למען אשר תבא אל הארץ אשר יהוה אלהיך נתן לך ארץ זבת חלב ודבש כאשר דבר יהוה אלהי אבתיך לך	
דברים	דברים כז	ד	והיה בעברכם את הירדן תקימו את האבנים האלה אשר אנכי מצוה אתכם היום בהר עיבל ושדת אותם בשיד	
דברים	דברים כז	ה	ובנית שם מזבח ליהוה אלהיך מזבח אבנים לא תניף עליהם ברזל	
דברים	דברים כז	ו	אבנים שלמות תבנה את מזבח יהוה אלהיך והעלית עליו עולת ליהוה אלהיך	
דברים	דברים כז	ז	וזבחת שלמים ואכלת שם ושמחת לפני יהוה אלהיך	
דברים	דברים כז	ח	וכתבת על האבנים את כל דברי התורה הזאת באר היטב	
דברים	דברים כז	ט	וידבר משה והכהנים הלוים אל כל ישראל לאמר הסכת ושמע ישראל היום הזה נהיית לעם ליהוה אלהיך	
דברים	דברים כז	י	ושמעת בקול יהוה אלהיך ועשית את מצותו ואת חקיו אשר אנכי מצוך היום	
דברים	דברים כז	יא	ויצו משה את העם ביום ההוא לאמר	
דברים	דברים כז	יב	אלה יעמדו לברך את העם על הר גרזים בעברכם את הירדן שמעון ולוי ויהודה ויששכר ויוסף ובנימן	
דברים	דברים כז	יג	ואלה יעמדו על הקללה בהר עיבל ראובן גד ואשר וזבולן דן ונפתלי	
דברים	דברים כז	יד	וענו הלוים ואמרו אל כל איש ישראל קול רם	
דברים	דברים כז	טו	ארור האיש אשר יעשה פסל ומסכה תועבת יהוה מעשה ידי חרש ושם בסתר וענו כל העם ואמרו אמן	
דברים	דברים כז	טז	ארור מקלה אביו ואמו ואמר כל העם אמן	
דברים	דברים כז	יז	ארור מסיג גבול רעהו ואמר כל העם אמן	
דברים	דברים כז	יח	ארור משגה עור בדרך ואמר כל העם אמן	
דברים	דברים כז	יט	ארור מטה משפט גר יתום ואלמנה ואמר כל העם אמן	
דברים	דברים כז	כ	ארור שכב עם אשת אביו כי גלה כנף אביו ואמר כל העם אמן	
דברים	דברים כז	כא	ארור שכב עם כל בהמה ואמר כל העם אמן	
דברים	דברים כז	כב	ארור שכב עם אחתו בת אביו או בת אמו ואמר כל העם אמן	
דברים	דברים כז	כג	ארור שכב עם חתנתו ואמר כל העם אמן	
דברים	דברים כז	כד	ארור מכה רעהו בסתר ואמר כל העם אמן	
דברים	דברים כז	כה	ארור לקח שחד להכות נפש דם נקי ואמר כל העם אמן	
דברים	דברים כז	כו	ארור אשר לא יקים את דברי התורה הזאת לעשות אותם ואמר כל העם אמן	
דברים	דברים כח	א	והיה אם שמוע תשמע בקול יהוה אלהיך לשמר לעשות את כל מצותיו אשר אנכי מצוך היום ונתנך יהוה אלהיך עליון על כל גויי הארץ	
דברים	דברים כח	ב	ובאו עליך כל הברכות האלה והשיגך כי תשמע בקול יהוה אלהיך	
דברים	דברים כח	ג	ברוך אתה בעיר וברוך אתה בשדה	
דברים	דברים כח	ד	ברוך פרי בטנך ופרי אדמתך ופרי בהמתך שגר אלפיך ועשתרות צאנך	
דברים	דברים כח	ה	ברוך טנאך ומשארתך	
דברים	דברים כח	ו	ברוך אתה בבאך וברוך אתה בצאתך	
דברים	דברים כח	ז	יתן יהוה את איביך הקמים עליך נגפים לפניך בדרך אחד יצאו אליך ובשבעה דרכים ינוסו לפניך	
דברים	דברים כח	ח	יצו יהוה אתך את הברכה באסמיך ובכל משלח ידך וברכך בארץ אשר יהוה אלהיך נתן לך	
דברים	דברים כח	ט	יקימך יהוה לו לעם קדוש כאשר נשבע לך כי תשמר את מצות יהוה אלהיך והלכת בדרכיו	
דברים	דברים כח	י	וראו כל עמי הארץ כי שם יהוה נקרא עליך ויראו ממך	
דברים	דברים כח	יא	והותרך יהוה לטובה בפרי בטנך ובפרי בהמתך ובפרי אדמתך על האדמה אשר נשבע יהוה לאבתיך לתת לך	
דברים	דברים כח	יב	יפתח יהוה לך את אוצרו הטוב את השמים לתת מטר ארצך בעתו ולברך את כל מעשה ידך והלוית גוים רבים ואתה לא תלוה	
דברים	דברים כח	יג	ונתנך יהוה לראש ולא לזנב והיית רק למעלה ולא תהיה למטה כי תשמע אל מצות יהוה אלהיך אשר אנכי מצוך היום לשמר ולעשות	
דברים	דברים כח	יד	ולא תסור מכל הדברים אשר אנכי מצוה אתכם היום ימין ושמאול ללכת אחרי אלהים אחרים לעבדם	
דברים	דברים כח	טו	והיה אם לא תשמע בקול יהוה אלהיך לשמר לעשות את כל מצותיו וחקתיו אשר אנכי מצוך היום ובאו עליך כל הקללות האלה והשיגוך	
דברים	דברים כח	טז	ארור אתה בעיר וארור אתה בשדה	
דברים	דברים כח	יז	ארור טנאך ומשארתך	
דברים	דברים כח	יח	ארור פרי בטנך ופרי אדמתך שגר אלפיך ועשתרת צאנך	
דברים	דברים כח	יט	ארור אתה בבאך וארור אתה בצאתך	
דברים	דברים כח	כ	ישלח יהוה בך את המארה את המהומה ואת המגערת בכל משלח ידך אשר תעשה עד השמדך ועד אבדך מהר מפני רע מעלליך אשר עזבתני	
דברים	דברים כח	כא	ידבק יהוה בך את הדבר עד כלתו אתך מעל האדמה אשר אתה בא שמה לרשתה	
דברים	דברים כח	כב	יככה יהוה בשחפת ובקדחת ובדלקת ובחרחר ובחרב ובשדפון ובירקון ורדפוך עד אבדך	
דברים	דברים כח	כג	והיו שמיך אשר על ראשך נחשת והארץ אשר תחתיך ברזל	
דברים	דברים כח	כד	יתן יהוה את מטר ארצך אבק ועפר מן השמים ירד עליך עד השמדך	
דברים	דברים כח	כה	יתנך יהוה נגף לפני איביך בדרך אחד תצא אליו ובשבעה דרכים תנוס לפניו והיית לזעוה לכל ממלכות הארץ	
דברים	דברים כח	כו	והיתה נבלתך למאכל לכל עוף השמים ולבהמת הארץ ואין מחריד	
דברים	דברים כח	כז	יככה יהוה בשחין מצרים ובעפלים ובגרב ובחרס אשר לא תוכל להרפא	
דברים	דברים כח	כח	יככה יהוה בשגעון ובעורון ובתמהון לבב	
דברים	דברים כח	כט	והיית ממשש בצהרים כאשר ימשש העור באפלה ולא תצליח את דרכיך והיית אך עשוק וגזול כל הימים ואין מושיע	
דברים	דברים כח	ל	אשה תארש ואיש אחר ישגלנה בית תבנה ולא תשב בו כרם תטע ולא תחללנו	
דברים	דברים כח	לא	שורך טבוח לעיניך ולא תאכל ממנו חמרך גזול מלפניך ולא ישוב לך צאנך נתנות לאיביך ואין לך מושיע	
דברים	דברים כח	לב	בניך ובנתיך נתנים לעם אחר ועיניך ראות וכלות אליהם כל היום ואין לאל ידך	
דברים	דברים כח	לג	פרי אדמתך וכל יגיעך יאכל עם אשר לא ידעת והיית רק עשוק ורצוץ כל הימים	
דברים	דברים כח	לד	והיית משגע ממראה עיניך אשר תראה	
דברים	דברים כח	לה	יככה יהוה בשחין רע על הברכים ועל השקים אשר לא תוכל להרפא מכף רגלך ועד קדקדך	
דברים	דברים כח	לו	יולך יהוה אתך ואת מלכך אשר תקים עליך אל גוי אשר לא ידעת אתה ואבתיך ועבדת שם אלהים אחרים עץ ואבן	
דברים	דברים כח	לז	והיית לשמה למשל ולשנינה בכל העמים אשר ינהגך יהוה שמה	
דברים	דברים כח	לח	זרע רב תוציא השדה ומעט תאסף כי יחסלנו הארבה	
דברים	דברים כח	לט	כרמים תטע ועבדת ויין לא תשתה ולא תאגר כי תאכלנו התלעת	
דברים	דברים כח	מ	זיתים יהיו לך בכל גבולך ושמן לא תסוך כי ישל זיתך	
דברים	דברים כח	מא	בנים ובנות תוליד ולא יהיו לך כי ילכו בשבי	
דברים	דברים כח	מב	כל עצך ופרי אדמתך יירש הצלצל	
דברים	דברים כח	מג	הגר אשר בקרבך יעלה עליך מעלה מעלה ואתה תרד מטה מטה	
דברים	דברים כח	מד	הוא ילוך ואתה לא תלונו הוא יהיה לראש ואתה תהיה לזנב	
דברים	דברים כח	מה	ובאו עליך כל הקללות האלה ורדפוך והשיגוך עד השמדך כי לא שמעת בקול יהוה אלהיך לשמר מצותיו וחקתיו אשר צוך	
דברים	דברים כח	מו	והיו בך לאות ולמופת ובזרעך עד עולם	
דברים	דברים כח	מז	תחת אשר לא עבדת את יהוה אלהיך בשמחה ובטוב לבב מרב כל	
דברים	דברים כח	מח	ועבדת את איביך אשר ישלחנו יהוה בך ברעב ובצמא ובעירם ובחסר כל ונתן על ברזל על צוארך עד השמידו אתך	
דברים	דברים כח	מט	ישא יהוה עליך גוי מרחק מקצה הארץ כאשר ידאה הנשר גוי אשר לא תשמע לשנו	
דברים	דברים כח	נ	גוי עז פנים אשר לא ישא פנים לזקן ונער לא יחן	
דברים	דברים כח	נא	ואכל פרי בהמתך ופרי אדמתך עד השמדך אשר לא ישאיר לך דגן תירוש ויצהר שגר אלפיך ועשתרת צאנך עד האבידו אתך	
דברים	דברים כח	נב	והצר לך בכל שעריך עד רדת חמתיך הגבהת והבצרות אשר אתה בטח בהן בכל ארצך והצר לך בכל שעריך בכל ארצך אשר נתן יהוה אלהיך לך	
דברים	דברים כח	נג	ואכלת פרי בטנך בשר בניך ובנתיך אשר נתן לך יהוה אלהיך במצור ובמצוק אשר יציק לך איבך	
דברים	דברים כח	נד	האיש הרך בך והענג מאד תרע עינו באחיו ובאשת חיקו וביתר בניו אשר יותיר	
דברים	דברים כח	נה	מתת לאחד מהם מבשר בניו אשר יאכל מבלי השאיר לו כל במצור ובמצוק אשר יציק לך איבך בכל שעריך	
דברים	דברים כח	נו	הרכה בך והענגה אשר לא נסתה כף רגלה הצג על הארץ מהתענג ומרך תרע עינה באיש חיקה ובבנה ובבתה	
דברים	דברים כח	נז	ובשליתה היוצת מבין רגליה ובבניה אשר תלד כי תאכלם בחסר כל בסתר במצור ובמצוק אשר יציק לך איבך בשעריך	
דברים	דברים כח	נח	אם לא תשמר לעשות את כל דברי התורה הזאת הכתבים בספר הזה ליראה את השם הנכבד והנורא הזה את יהוה אלהיך	
דברים	דברים כח	נט	והפלא יהוה את מכתך ואת מכות זרעך מכות גדלת ונאמנות וחלים רעים ונאמנים	
דברים	דברים כח	ס	והשיב בך את כל מדוה מצרים אשר יגרת מפניהם ודבקו בך	
דברים	דברים כח	סא	גם כל חלי וכל מכה אשר לא כתוב בספר התורה הזאת יעלם יהוה עליך עד השמדך	
דברים	דברים כח	סב	ונשארתם במתי מעט תחת אשר הייתם ככוכבי השמים לרב כי לא שמעת בקול יהוה אלהיך	
דברים	דברים כח	סג	והיה כאשר שש יהוה עליכם להיטיב אתכם ולהרבות אתכם כן ישיש יהוה עליכם להאביד אתכם ולהשמיד אתכם ונסחתם מעל האדמה אשר אתה בא שמה לרשתה	
דברים	דברים כח	סד	והפיצך יהוה בכל העמים מקצה הארץ ועד קצה הארץ ועבדת שם אלהים אחרים אשר לא ידעת אתה ואבתיך עץ ואבן	
דברים	דברים כח	סה	ובגוים ההם לא תרגיע ולא יהיה מנוח לכף רגלך ונתן יהוה לך שם לב רגז וכליון עינים ודאבון נפש	
דברים	דברים כח	סו	והיו חייך תלאים לך מנגד ופחדת לילה ויומם ולא תאמין בחייך	
דברים	דברים כח	סז	בבקר תאמר מי יתן ערב ובערב תאמר מי יתן בקר מפחד לבבך אשר תפחד וממראה עיניך אשר תראה	
דברים	דברים כח	סח	והשיבך יהוה מצרים באניות בדרך אשר אמרתי לך לא תסיף עוד לראתה והתמכרתם שם לאיביך לעבדים ולשפחות ואין קנה	
דברים	דברים כח	סט	אלה דברי הברית אשר צוה יהוה את משה לכרת את בני ישראל בארץ מואב מלבד הברית אשר כרת אתם בחרב	
דברים	דברים כט	א	ויקרא משה אל כל ישראל ויאמר אלהם אתם ראיתם את כל אשר עשה יהוה לעיניכם בארץ מצרים לפרעה ולכל עבדיו ולכל ארצו	
דברים	דברים כט	ב	המסות הגדלת אשר ראו עיניך האתת והמפתים הגדלים ההם	
דברים	דברים כט	ג	ולא נתן יהוה לכם לב לדעת ועינים לראות ואזנים לשמע עד היום הזה	
דברים	דברים כט	ד	ואולך אתכם ארבעים שנה במדבר לא בלו שלמתיכם מעליכם ונעלך לא בלתה מעל רגלך	
דברים	דברים כט	ה	לחם לא אכלתם ויין ושכר לא שתיתם למען תדעו כי אני יהוה אלהיכם	
דברים	דברים כט	ו	ותבאו אל המקום הזה ויצא סיחן מלך חשבון ועוג מלך הבשן לקראתנו למלחמה ונכם	
דברים	דברים כט	ז	ונקח את ארצם ונתנה לנחלה לראובני ולגדי ולחצי שבט המנשי	
דברים	דברים כט	ח	ושמרתם את דברי הברית הזאת ועשיתם אתם למען תשכילו את כל אשר תעשון	
דברים	דברים כט	ט	אתם נצבים היום כלכם לפני יהוה אלהיכם ראשיכם שבטיכם זקניכם ושטריכם כל איש ישראל	
דברים	דברים כט	י	טפכם נשיכם וגרך אשר בקרב מחניך מחטב עציך עד שאב מימיך	
דברים	דברים כט	יא	לעברך בברית יהוה אלהיך ובאלתו אשר יהוה אלהיך כרת עמך היום	
דברים	דברים כט	יב	למען הקים אתך היום לו לעם והוא יהיה לך לאלהים כאשר דבר לך וכאשר נשבע לאבתיך לאברהם ליצחק וליעקב	
דברים	דברים כט	יג	ולא אתכם לבדכם אנכי כרת את הברית הזאת ואת האלה הזאת	
דברים	דברים כט	יד	כי את אשר ישנו פה עמנו עמד היום לפני יהוה אלהינו ואת אשר איננו פה עמנו היום	
דברים	דברים כט	טו	כי אתם ידעתם את אשר ישבנו בארץ מצרים ואת אשר עברנו בקרב הגוים אשר עברתם	
דברים	דברים כט	טז	ותראו את שקוציהם ואת גלליהם עץ ואבן כסף וזהב אשר עמהם	
דברים	דברים כט	יז	פן יש בכם איש או אשה או משפחה או שבט אשר לבבו פנה היום מעם יהוה אלהינו ללכת לעבד את אלהי הגוים ההם פן יש בכם שרש פרה ראש ולענה	
דברים	דברים כט	יח	והיה בשמעו את דברי האלה הזאת והתברך בלבבו לאמר שלום יהיה לי כי בשררות לבי אלך למען ספות הרוה את הצמאה	
דברים	דברים כט	יט	לא יאבה יהוה סלח לו כי אז יעשן אף יהוה וקנאתו באיש ההוא ורבצה בו כל האלה הכתובה בספר הזה ומחה יהוה את שמו מתחת השמים	
דברים	דברים כט	כ	והבדילו יהוה לרעה מכל שבטי ישראל ככל אלות הברית הכתובה בספר התורה הזה	
דברים	דברים כט	כא	ואמר הדור האחרון בניכם אשר יקומו מאחריכם והנכרי אשר יבא מארץ רחוקה וראו את מכות הארץ ההוא ואת תחלאיה אשר חלה יהוה בה	
דברים	דברים כט	כב	גפרית ומלח שרפה כל ארצה לא תזרע ולא תצמח ולא יעלה בה כל עשב כמהפכת סדם ועמרה אדמה וצביים אשר הפך יהוה באפו ובחמתו	
דברים	דברים כט	כג	ואמרו כל הגוים על מה עשה יהוה ככה לארץ הזאת מה חרי האף הגדול הזה	
דברים	דברים כט	כד	ואמרו על אשר עזבו את ברית יהוה אלהי אבתם אשר כרת עמם בהוציאו אתם מארץ מצרים	
דברים	דברים כט	כה	וילכו ויעבדו אלהים אחרים וישתחוו להם אלהים אשר לא ידעום ולא חלק להם	
דברים	דברים כט	כו	ויחר אף יהוה בארץ ההוא להביא עליה את כל הקללה הכתובה בספר הזה	
דברים	דברים כט	כז	ויתשם יהוה מעל אדמתם באף ובחמה ובקצף גדול וישלכם אל ארץ אחרת כיום הזה	
דברים	דברים כט	כח	הנסתרת ליהוה אלהינו והנגלת לנו ולבנינו עד עולם לעשות את כל דברי התורה הזאת	
דברים	דברים ל	א	והיה כי יבאו עליך כל הדברים האלה הברכה והקללה אשר נתתי לפניך והשבת אל לבבך בכל הגוים אשר הדיחך יהוה אלהיך שמה	
דברים	דברים ל	ב	ושבת עד יהוה אלהיך ושמעת בקלו ככל אשר אנכי מצוך היום אתה ובניך בכל לבבך ובכל נפשך	
דברים	דברים ל	ג	ושב יהוה אלהיך את שבותך ורחמך ושב וקבצך מכל העמים אשר הפיצך יהוה אלהיך שמה	
דברים	דברים ל	ד	אם יהיה נדחך בקצה השמים משם יקבצך יהוה אלהיך ומשם יקחך	
דברים	דברים ל	ה	והביאך יהוה אלהיך אל הארץ אשר ירשו אבתיך וירשתה והיטבך והרבך מאבתיך	
דברים	דברים ל	ו	ומל יהוה אלהיך את לבבך ואת לבב זרעך לאהבה את יהוה אלהיך בכל לבבך ובכל נפשך למען חייך	
דברים	דברים ל	ז	ונתן יהוה אלהיך את כל האלות האלה על איביך ועל שנאיך אשר רדפוך	
דברים	דברים ל	ח	ואתה תשוב ושמעת בקול יהוה ועשית את כל מצותיו אשר אנכי מצוך היום	
דברים	דברים ל	ט	והותירך יהוה אלהיך בכל מעשה ידך בפרי בטנך ובפרי בהמתך ובפרי אדמתך לטבה כי ישוב יהוה לשוש עליך לטוב כאשר שש על אבתיך	
דברים	דברים ל	י	כי תשמע בקול יהוה אלהיך לשמר מצותיו וחקתיו הכתובה בספר התורה הזה כי תשוב אל יהוה אלהיך בכל לבבך ובכל נפשך	
דברים	דברים ל	יא	כי המצוה הזאת אשר אנכי מצוך היום לא נפלאת הוא ממך ולא רחקה הוא	
דברים	דברים ל	יב	לא בשמים הוא לאמר מי יעלה לנו השמימה ויקחה לנו וישמענו אתה ונעשנה	
דברים	דברים ל	יג	ולא מעבר לים הוא לאמר מי יעבר לנו אל עבר הים ויקחה לנו וישמענו אתה ונעשנה	
דברים	דברים ל	יד	כי קרוב אליך הדבר מאד בפיך ובלבבך לעשתו	
דברים	דברים ל	טו	ראה נתתי לפניך היום את החיים ואת הטוב ואת המות ואת הרע	
דברים	דברים ל	טז	אשר אנכי מצוך היום לאהבה את יהוה אלהיך ללכת בדרכיו ולשמר מצותיו וחקתיו ומשפטיו וחיית ורבית וברכך יהוה אלהיך בארץ אשר אתה בא שמה לרשתה	
דברים	דברים ל	יז	ואם יפנה לבבך ולא תשמע ונדחת והשתחוית לאלהים אחרים ועבדתם	
דברים	דברים ל	יח	הגדתי לכם היום כי אבד תאבדון לא תאריכן ימים על האדמה אשר אתה עבר את הירדן לבוא שמה לרשתה	
דברים	דברים ל	יט	העדתי בכם היום את השמים ואת הארץ החיים והמות נתתי לפניך הברכה והקללה ובחרת בחיים למען תחיה אתה וזרעך	
דברים	דברים ל	כ	לאהבה את יהוה אלהיך לשמע בקלו ולדבקה בו כי הוא חייך וארך ימיך לשבת על האדמה אשר נשבע יהוה לאבתיך לאברהם ליצחק וליעקב לתת להם	
דברים	דברים לא	א	וילך משה וידבר את הדברים האלה אל כל ישראל	
דברים	דברים לא	ב	ויאמר אלהם בן מאה ועשרים שנה אנכי היום לא אוכל עוד לצאת ולבוא ויהוה אמר אלי לא תעבר את הירדן הזה	
דברים	דברים לא	ג	יהוה אלהיך הוא עבר לפניך הוא ישמיד את הגוים האלה מלפניך וירשתם יהושע הוא עבר לפניך כאשר דבר יהוה	
דברים	דברים לא	ד	ועשה יהוה להם כאשר עשה לסיחון ולעוג מלכי האמרי ולארצם אשר השמיד אתם	
דברים	דברים לא	ה	ונתנם יהוה לפניכם ועשיתם להם ככל המצוה אשר צויתי אתכם	
דברים	דברים לא	ו	חזקו ואמצו אל תיראו ואל תערצו מפניהם כי יהוה אלהיך הוא ההלך עמך לא ירפך ולא יעזבך	
דברים	דברים לא	ז	ויקרא משה ליהושע ויאמר אליו לעיני כל ישראל חזק ואמץ כי אתה תבוא את העם הזה אל הארץ אשר נשבע יהוה לאבתם לתת להם ואתה תנחילנה אותם	
דברים	דברים לא	ח	ויהוה הוא ההלך לפניך הוא יהיה עמך לא ירפך ולא יעזבך לא תירא ולא תחת	
דברים	דברים לא	ט	ויכתב משה את התורה הזאת ויתנה אל הכהנים בני לוי הנשאים את ארון ברית יהוה ואל כל זקני ישראל	
דברים	דברים לא	י	ויצו משה אותם לאמר מקץ שבע שנים במעד שנת השמטה בחג הסכות	
דברים	דברים לא	יא	בבוא כל ישראל לראות את פני יהוה אלהיך במקום אשר יבחר תקרא את התורה הזאת נגד כל ישראל באזניהם	
דברים	דברים לא	יב	הקהל את העם האנשים והנשים והטף וגרך אשר בשעריך למען ישמעו ולמען ילמדו ויראו את יהוה אלהיכם ושמרו לעשות את כל דברי התורה הזאת	
דברים	דברים לא	יג	ובניהם אשר לא ידעו ישמעו ולמדו ליראה את יהוה אלהיכם כל הימים אשר אתם חיים על האדמה אשר אתם עברים את הירדן שמה לרשתה	
דברים	דברים לא	יד	ויאמר יהוה אל משה הן קרבו ימיך למות קרא את יהושע והתיצבו באהל מועד ואצונו וילך משה ויהושע ויתיצבו באהל מועד	
דברים	דברים לא	טו	וירא יהוה באהל בעמוד ענן ויעמד עמוד הענן על פתח האהל	
דברים	דברים לא	טז	ויאמר יהוה אל משה הנך שכב עם אבתיך וקם העם הזה וזנה אחרי אלהי נכר הארץ אשר הוא בא שמה בקרבו ועזבני והפר את בריתי אשר כרתי אתו	
דברים	דברים לא	יז	וחרה אפי בו ביום ההוא ועזבתים והסתרתי פני מהם והיה לאכל ומצאהו רעות רבות וצרות ואמר ביום ההוא הלא על כי אין אלהי בקרבי מצאוני הרעות האלה	
דברים	דברים לא	יח	ואנכי הסתר אסתיר פני ביום ההוא על כל הרעה אשר עשה כי פנה אל אלהים אחרים	
דברים	דברים לא	יט	ועתה כתבו לכם את השירה הזאת ולמדה את בני ישראל שימה בפיהם למען תהיה לי השירה הזאת לעד בבני ישראל	
דברים	דברים לא	כ	כי אביאנו אל האדמה אשר נשבעתי לאבתיו זבת חלב ודבש ואכל ושבע ודשן ופנה אל אלהים אחרים ועבדום ונאצוני והפר את בריתי	
דברים	דברים לא	כא	והיה כי תמצאן אתו רעות רבות וצרות וענתה השירה הזאת לפניו לעד כי לא תשכח מפי זרעו כי ידעתי את יצרו אשר הוא עשה היום בטרם אביאנו אל הארץ אשר נשבעתי	
דברים	דברים לא	כב	ויכתב משה את השירה הזאת ביום ההוא וילמדה את בני ישראל	
דברים	דברים לא	כג	ויצו את יהושע בן נון ויאמר חזק ואמץ כי אתה תביא את בני ישראל אל הארץ אשר נשבעתי להם ואנכי אהיה עמך	
דברים	דברים לא	כד	ויהי ככלות משה לכתב את דברי התורה הזאת על ספר עד תמם	
דברים	דברים לא	כה	ויצו משה את הלוים נשאי ארון ברית יהוה לאמר	
דברים	דברים לא	כו	לקח את ספר התורה הזה ושמתם אתו מצד ארון ברית יהוה אלהיכם והיה שם בך לעד	
דברים	דברים לא	כז	כי אנכי ידעתי את מריך ואת ערפך הקשה הן בעודני חי עמכם היום ממרים היתם עם יהוה ואף כי אחרי מותי	
דברים	דברים לא	כח	הקהילו אלי את כל זקני שבטיכם ושטריכם ואדברה באזניהם את הדברים האלה ואעידה בם את השמים ואת הארץ	
דברים	דברים לא	כט	כי ידעתי אחרי מותי כי השחת תשחתון וסרתם מן הדרך אשר צויתי אתכם וקראת אתכם הרעה באחרית הימים כי תעשו את הרע בעיני יהוה להכעיסו במעשה ידיכם	
דברים	דברים לא	ל	וידבר משה באזני כל קהל ישראל את דברי השירה הזאת עד תמם	
דברים	דברים לב	א	האזינו השמים ואדברה ותשמע הארץ אמרי פי	
דברים	דברים לב	ב	יערף כמטר לקחי תזל כטל אמרתי כשעירם עלי דשא וכרביבים עלי עשב	
דברים	דברים לב	ג	כי שם יהוה אקרא הבו גדל לאלהינו	
דברים	דברים לב	ד	הצור תמים פעלו כי כל דרכיו משפט אל אמונה ואין עול צדיק וישר הוא	
דברים	דברים לב	ה	שחת לו לא בניו מומם דור עקש ופתלתל	
דברים	דברים לב	ו	ה ליהוה תגמלו זאת עם נבל ולא חכם הלוא הוא אביך קנך הוא עשך ויכננך	
דברים	דברים לב	ז	זכר ימות עולם בינו שנות דר ודר שאל אביך ויגדך זקניך ויאמרו לך	
דברים	דברים לב	ח	בהנחל עליון גוים בהפרידו בני אדם יצב גבלת עמים למספר בני ישראל	
דברים	דברים לב	ט	כי חלק יהוה עמו יעקב חבל נחלתו	
דברים	דברים לב	י	ימצאהו בארץ מדבר ובתהו ילל ישמן יסבבנהו יבוננהו יצרנהו כאישון עינו	
דברים	דברים לב	יא	כנשר יעיר קנו על גוזליו ירחף יפרש כנפיו יקחהו ישאהו על אברתו	
דברים	דברים לב	יב	יהוה בדד ינחנו ואין עמו אל נכר	
דברים	דברים לב	יג	ירכבהו על במותי ארץ ויאכל תנובת שדי וינקהו דבש מסלע ושמן מחלמיש צור	
דברים	דברים לב	יד	חמאת בקר וחלב צאן עם חלב כרים ואילים בני בשן ועתודים עם חלב כליות חטה ודם ענב תשתה חמר	
דברים	דברים לב	טו	וישמן ישרון ויבעט שמנת עבית כשית ויטש אלוה עשהו וינבל צור ישעתו	
דברים	דברים לב	טז	יקנאהו בזרים בתועבת יכעיסהו	
דברים	דברים לב	יז	יזבחו לשדים לא אלה אלהים לא ידעום חדשים מקרב באו לא שערום אבתיכם	
דברים	דברים לב	יח	צור ילדך תשי ותשכח אל מחללך	
דברים	דברים לב	יט	וירא יהוה וינאץ מכעס בניו ובנתיו	
דברים	דברים לב	כ	ויאמר אסתירה פני מהם אראה מה אחריתם כי דור תהפכת המה בנים לא אמן בם	
דברים	דברים לב	כא	הם קנאוני בלא אל כעסוני בהבליהם ואני אקניאם בלא עם בגוי נבל אכעיסם	
דברים	דברים לב	כב	כי אש קדחה באפי ותיקד עד שאול תחתית ותאכל ארץ ויבלה ותלהט מוסדי הרים	
דברים	דברים לב	כג	אספה עלימו רעות חצי אכלה בם	
דברים	דברים לב	כד	מזי רעב ולחמי רשף וקטב מרירי ושן בהמת אשלח בם עם חמת זחלי עפר	
דברים	דברים לב	כה	מחוץ תשכל חרב ומחדרים אימה גם בחור גם בתולה יונק עם איש שיבה	
דברים	דברים לב	כו	אמרתי אפאיהם אשביתה מאנוש זכרם	
דברים	דברים לב	כז	לולי כעס אויב אגור פן ינכרו צרימו פן יאמרו ידנו רמה ולא יהוה פעל כל זאת	
דברים	דברים לב	כח	כי גוי אבד עצות המה ואין בהם תבונה	
דברים	דברים לב	כט	לו חכמו ישכילו זאת יבינו לאחריתם	
דברים	דברים לב	ל	איכה ירדף אחד אלף ושנים יניסו רבבה אם לא כי צורם מכרם ויהוה הסגירם	
דברים	דברים לב	לא	כי לא כצורנו צורם ואיבינו פלילים	
דברים	דברים לב	לב	כי מגפן סדם גפנם ומשדמת עמרה ענבמו ענבי רוש אשכלת מררת למו	
דברים	דברים לב	לג	חמת תנינם יינם וראש פתנים אכזר	
דברים	דברים לב	לד	הלא הוא כמס עמדי חתום באוצרתי	
דברים	דברים לב	לה	לי נקם ושלם לעת תמוט רגלם כי קרוב יום אידם וחש עתדת למו	
דברים	דברים לב	לו	כי ידין יהוה עמו ועל עבדיו יתנחם כי יראה כי אזלת יד ואפס עצור ועזוב	
דברים	דברים לב	לז	ואמר אי אלהימו צור חסיו בו	
דברים	דברים לב	לח	אשר חלב זבחימו יאכלו ישתו יין נסיכם יקומו ויעזרכם יהי עליכם סתרה	
דברים	דברים לב	לט	ראו עתה כי אני אני הוא ואין אלהים עמדי אני אמית ואחיה מחצתי ואני ארפא ואין מידי מציל	
דברים	דברים לב	מ	כי אשא אל שמים ידי ואמרתי חי אנכי לעלם	
דברים	דברים לב	מא	אם שנותי ברק חרבי ותאחז במשפט ידי אשיב נקם לצרי ולמשנאי אשלם	
דברים	דברים לב	מב	אשכיר חצי מדם וחרבי תאכל בשר מדם חלל ושביה מראש פרעות אויב	
דברים	דברים לב	מג	הרנינו גוים עמו כי דם עבדיו יקום ונקם ישיב לצריו וכפר אדמתו עמו	
דברים	דברים לב	מד	ויבא משה וידבר את כל דברי השירה הזאת באזני העם הוא והושע בן נון	
דברים	דברים לב	מה	ויכל משה לדבר את כל הדברים האלה אל כל ישראל	
דברים	דברים לב	מו	ויאמר אלהם שימו לבבכם לכל הדברים אשר אנכי מעיד בכם היום אשר תצום את בניכם לשמר לעשות את כל דברי התורה הזאת	
דברים	דברים לב	מז	כי לא דבר רק הוא מכם כי הוא חייכם ובדבר הזה תאריכו ימים על האדמה אשר אתם עברים את הירדן שמה לרשתה	
דברים	דברים לב	מח	וידבר יהוה אל משה בעצם היום הזה לאמר	
דברים	דברים לב	מט	עלה אל הר העברים הזה הר נבו אשר בארץ מואב אשר על פני ירחו וראה את ארץ כנען אשר אני נתן לבני ישראל לאחזה	
דברים	דברים לב	נ	ומת בהר אשר אתה עלה שמה והאסף אל עמיך כאשר מת אהרן אחיך בהר ההר ויאסף אל עמיו	
דברים	דברים לב	נא	על אשר מעלתם בי בתוך בני ישראל במי מריבת קדש מדבר צן על אשר לא קדשתם אותי בתוך בני ישראל	
דברים	דברים לב	נב	כי מנגד תראה את הארץ ושמה לא תבוא אל הארץ אשר אני נתן לבני ישראל	
דברים	דברים לג	א	וזאת הברכה אשר ברך משה איש האלהים את בני ישראל לפני מותו	
דברים	דברים לג	ב	ויאמר יהוה מסיני בא וזרח משעיר למו הופיע מהר פארן ואתה מרבבת קדש מימינו אשדת למו	
דברים	דברים לג	ג	אף חבב עמים כל קדשיו בידך והם תכו לרגלך ישא מדברתיך	
דברים	דברים לג	ד	תורה צוה לנו משה מורשה קהלת יעקב	
דברים	דברים לג	ה	ויהי בישרון מלך בהתאסף ראשי עם יחד שבטי ישראל	
דברים	דברים לג	ו	יחי ראובן ואל ימת ויהי מתיו מספר	
דברים	דברים לג	ז	וזאת ליהודה ויאמר שמע יהוה קול יהודה ואל עמו תביאנו ידיו רב לו ועזר מצריו תהיה	
דברים	דברים לג	ח	וללוי אמר תמיך ואוריך לאיש חסידך אשר נסיתו במסה תריבהו על מי מריבה	
דברים	דברים לג	ט	האמר לאביו ולאמו לא ראיתיו ואת אחיו לא הכיר ואת בנו לא ידע כי שמרו אמרתך ובריתך ינצרו	
דברים	דברים לג	י	יורו משפטיך ליעקב ותורתך לישראל ישימו קטורה באפך וכליל על מזבחך	
דברים	דברים לג	יא	ברך יהוה חילו ופעל ידיו תרצה מחץ מתנים קמיו ומשנאיו מן יקומון	
דברים	דברים לג	יב	לבנימן אמר ידיד יהוה ישכן לבטח עליו חפף עליו כל היום ובין כתפיו שכן	
דברים	דברים לג	יג	וליוסף אמר מברכת יהוה ארצו ממגד שמים מטל ומתהום רבצת תחת	
דברים	דברים לג	יד	וממגד תבואת שמש וממגד גרש ירחים	
דברים	דברים לג	טו	ומראש הררי קדם וממגד גבעות עולם	
דברים	דברים לג	טז	וממגד ארץ ומלאה ורצון שכני סנה תבואתה לראש יוסף ולקדקד נזיר אחיו	
דברים	דברים לג	יז	בכור שורו הדר לו וקרני ראם קרניו בהם עמים ינגח יחדו אפסי ארץ והם רבבות אפרים והם אלפי מנשה	
דברים	דברים לג	יח	ולזבולן אמר שמח זבולן בצאתך ויששכר באהליך	
דברים	דברים לג	יט	עמים הר יקראו שם יזבחו זבחי צדק כי שפע ימים יינקו ושפני טמוני חול	
דברים	דברים לג	כ	ולגד אמר ברוך מרחיב גד כלביא שכן וטרף זרוע אף קדקד	
דברים	דברים לג	כא	וירא ראשית לו כי שם חלקת מחקק ספון ויתא ראשי עם צדקת יהוה עשה ומשפטיו עם ישראל	
דברים	דברים לג	כב	ולדן אמר דן גור אריה יזנק מן הבשן	
דברים	דברים לג	כג	ולנפתלי אמר נפתלי שבע רצון ומלא ברכת יהוה ים ודרום ירשה	
דברים	דברים לג	כד	ולאשר אמר ברוך מבנים אשר יהי רצוי אחיו וטבל בשמן רגלו	
דברים	דברים לג	כה	ברזל ונחשת מנעלך וכימיך דבאך	
דברים	דברים לג	כו	אין כאל ישרון רכב שמים בעזרך ובגאותו שחקים	
דברים	דברים לג	כז	מענה אלהי קדם ומתחת זרעת עולם ויגרש מפניך אויב ויאמר השמד	
דברים	דברים לג	כח	וישכן ישראל בטח בדד עין יעקב אל ארץ דגן ותירוש אף שמיו יערפו טל	
דברים	דברים לג	כט	אשריך ישראל מי כמוך עם נושע ביהוה מגן עזרך ואשר חרב גאותך ויכחשו איביך לך ואתה על במותימו תדרך	
דברים	דברים לד	א	ויעל משה מערבת מואב אל הר נבו ראש הפסגה אשר על פני ירחו ויראהו יהוה את כל הארץ את הגלעד עד דן	
דברים	דברים לד	ב	ואת כל נפתלי ואת ארץ אפרים ומנשה ואת כל ארץ יהודה עד הים האחרון	
דברים	דברים לד	ג	ואת הנגב ואת הככר בקעת ירחו עיר התמרים עד צער	
דברים	דברים לד	ד	ויאמר יהוה אליו זאת הארץ אשר נשבעתי לאברהם ליצחק וליעקב לאמר לזרעך אתננה הראיתיך בעיניך ושמה לא תעבר	
דברים	דברים לד	ה	וימת שם משה עבד יהוה בארץ מואב על פי יהוה	
דברים	דברים לד	ו	ויקבר אתו בגי בארץ מואב מול בית פעור ולא ידע איש את קברתו עד היום הזה	
דברים	דברים לד	ז	ומשה בן מאה ועשרים שנה במתו לא כהתה עינו ולא נס לחה	
דברים	דברים לד	ח	ויבכו בני ישראל את משה בערבת מואב שלשים יום ויתמו ימי בכי אבל משה	
דברים	דברים לד	ט	ויהושע בן נון מלא רוח חכמה כי סמך משה את ידיו עליו וישמעו אליו בני ישראל ויעשו כאשר צוה יהוה את משה	
דברים	דברים לד	י	ולא קם נביא עוד בישראל כמשה אשר ידעו יהוה פנים אל פנים	
דברים	דברים לד	יא	לכל האתת והמופתים אשר שלחו יהוה לעשות בארץ מצרים לפרעה ולכל עבדיו ולכל ארצו	
דברים	דברים לד	יב	ולכל היד החזקה ולכל המורא הגדול אשר עשה משה לעיני כל ישראל	
יהושע	יהושע א	א	ויהי אחרי מות משה עבד יהוה ויאמר יהוה אל יהושע בן נון משרת משה לאמר	
יהושע	יהושע א	ב	משה עבדי מת ועתה קום עבר את הירדן הזה אתה וכל העם הזה אל הארץ אשר אנכי נתן להם לבני ישראל	
יהושע	יהושע א	ג	כל מקום אשר תדרך כף רגלכם בו לכם נתתיו כאשר דברתי אל משה	
יהושע	יהושע א	ד	מהמדבר והלבנון הזה ועד הנהר הגדול נהר פרת כל ארץ החתים ועד הים הגדול מבוא השמש יהיה גבולכם	
יהושע	יהושע א	ה	לא יתיצב איש לפניך כל ימי חייך כאשר הייתי עם משה אהיה עמך לא ארפך ולא אעזבך	
יהושע	יהושע א	ו	חזק ואמץ כי אתה תנחיל את העם הזה את הארץ אשר נשבעתי לאבותם לתת להם	
יהושע	יהושע א	ז	רק חזק ואמץ מאד לשמר לעשות ככל התורה אשר צוך משה עבדי אל תסור ממנו ימין ושמאול למען תשכיל בכל אשר תלך	
יהושע	יהושע א	ח	לא ימוש ספר התורה הזה מפיך והגית בו יומם ולילה למען תשמר לעשות ככל הכתוב בו כי אז תצליח את דרכך ואז תשכיל	
יהושע	יהושע א	ט	הלוא צויתיך חזק ואמץ אל תערץ ואל תחת כי עמך יהוה אלהיך בכל אשר תלך	
יהושע	יהושע א	י	ויצו יהושע את שטרי העם לאמר	
יהושע	יהושע א	יא	עברו בקרב המחנה וצוו את העם לאמר הכינו לכם צידה כי בעוד שלשת ימים אתם עברים את הירדן הזה לבוא לרשת את הארץ אשר יהוה אלהיכם נתן לכם לרשתה	
יהושע	יהושע א	יב	ולראובני ולגדי ולחצי שבט המנשה אמר יהושע לאמר	
יהושע	יהושע א	יג	זכור את הדבר אשר צוה אתכם משה עבד יהוה לאמר יהוה אלהיכם מניח לכם ונתן לכם את הארץ הזאת	
יהושע	יהושע א	יד	נשיכם טפכם ומקניכם ישבו בארץ אשר נתן לכם משה בעבר הירדן ואתם תעברו חמשים לפני אחיכם כל גבורי החיל ועזרתם אותם	
יהושע	יהושע א	טו	עד אשר יניח יהוה לאחיכם ככם וירשו גם המה את הארץ אשר יהוה אלהיכם נתן להם ושבתם לארץ ירשתכם וירשתם אותה אשר נתן לכם משה עבד יהוה בעבר הירדן מזרח השמש	
יהושע	יהושע א	טז	ויענו את יהושע לאמר כל אשר צויתנו נעשה ואל כל אשר תשלחנו נלך	
יהושע	יהושע א	יז	ככל אשר שמענו אל משה כן נשמע אליך רק יהיה יהוה אלהיך עמך כאשר היה עם משה	
יהושע	יהושע א	יח	כל איש אשר ימרה את פיך ולא ישמע את דבריך לכל אשר תצונו יומת רק חזק ואמץ	
יהושע	יהושע ב	א	וישלח יהושע בן נון מן השטים שנים אנשים מרגלים חרש לאמר לכו ראו את הארץ ואת יריחו וילכו ויבאו בית אשה זונה ושמה רחב וישכבו שמה	
יהושע	יהושע ב	ב	ויאמר למלך יריחו לאמר הנה אנשים באו הנה הלילה מבני ישראל לחפר את הארץ	
יהושע	יהושע ב	ג	וישלח מלך יריחו אל רחב לאמר הוציאי האנשים הבאים אליך אשר באו לביתך כי לחפר את כל הארץ באו	
יהושע	יהושע ב	ד	ותקח האשה את שני האנשים ותצפנו ותאמר כן באו אלי האנשים ולא ידעתי מאין המה	
יהושע	יהושע ב	ה	ויהי השער לסגור בחשך והאנשים יצאו לא ידעתי אנה הלכו האנשים רדפו מהר אחריהם כי תשיגום	
יהושע	יהושע ב	ו	והיא העלתם הגגה ותטמנם בפשתי העץ הערכות לה על הגג	
יהושע	יהושע ב	ז	והאנשים רדפו אחריהם דרך הירדן על המעברות והשער סגרו אחרי כאשר יצאו הרדפים אחריהם	
יהושע	יהושע ב	ח	והמה טרם ישכבון והיא עלתה עליהם על הגג	
יהושע	יהושע ב	ט	ותאמר אל האנשים ידעתי כי נתן יהוה לכם את הארץ וכי נפלה אימתכם עלינו וכי נמגו כל ישבי הארץ מפניכם	
יהושע	יהושע ב	י	כי שמענו את אשר הוביש יהוה את מי ים סוף מפניכם בצאתכם ממצרים ואשר עשיתם לשני מלכי האמרי אשר בעבר הירדן לסיחן ולעוג אשר החרמתם אותם	
יהושע	יהושע ב	יא	ונשמע וימס לבבנו ולא קמה עוד רוח באיש מפניכם כי יהוה אלהיכם הוא אלהים בשמים ממעל ועל הארץ מתחת	
יהושע	יהושע ב	יב	ועתה השבעו נא לי ביהוה כי עשיתי עמכם חסד ועשיתם גם אתם עם בית אבי חסד ונתתם לי אות אמת	
יהושע	יהושע ב	יג	והחיתם את אבי ואת אמי ואת אחי ואת אחותי ואת כל אשר להם והצלתם את נפשתינו ממות	
יהושע	יהושע ב	יד	ויאמרו לה האנשים נפשנו תחתיכם למות אם לא תגידו את דברנו זה והיה בתת יהוה לנו את הארץ ועשינו עמך חסד ואמת	
יהושע	יהושע ב	טו	ותורדם בחבל בעד החלון כי ביתה בקיר החומה ובחומה היא יושבת	
יהושע	יהושע ב	טז	ותאמר להם ההרה לכו פן יפגעו בכם הרדפים ונחבתם שמה שלשת ימים עד שוב הרדפים ואחר תלכו לדרככם	
יהושע	יהושע ב	יז	ויאמרו אליה האנשים נקים אנחנו משבעתך הזה אשר השבעתנו	
יהושע	יהושע ב	יח	הנה אנחנו באים בארץ את תקות חוט השני הזה תקשרי בחלון אשר הורדתנו בו ואת אביך ואת אמך ואת אחיך ואת כל בית אביך תאספי אליך הביתה	
יהושע	יהושע ב	יט	והיה כל אשר יצא מדלתי ביתך החוצה דמו בראשו ואנחנו נקים וכל אשר יהיה אתך בבית דמו בראשנו אם יד תהיה בו	
יהושע	יהושע ב	כ	ואם תגידי את דברנו זה והיינו נקים משבעתך אשר השבעתנו	
יהושע	יהושע ב	כא	ותאמר כדבריכם כן הוא ותשלחם וילכו ותקשר את תקות השני בחלון	
יהושע	יהושע ב	כב	וילכו ויבאו ההרה וישבו שם שלשת ימים עד שבו הרדפים ויבקשו הרדפים בכל הדרך ולא מצאו	
יהושע	יהושע ב	כג	וישבו שני האנשים וירדו מההר ויעברו ויבאו אל יהושע בן נון ויספרו לו את כל המצאות אותם	
יהושע	יהושע ב	כד	ויאמרו אל יהושע כי נתן יהוה בידנו את כל הארץ וגם נמגו כל ישבי הארץ מפנינו	
יהושע	יהושע ג	א	וישכם יהושע בבקר ויסעו מהשטים ויבאו עד הירדן הוא וכל בני ישראל וילנו שם טרם יעברו	
יהושע	יהושע ג	ב	ויהי מקצה שלשת ימים ויעברו השטרים בקרב המחנה	
יהושע	יהושע ג	ג	ויצוו את העם לאמר כראותכם את ארון ברית יהוה אלהיכם והכהנים הלוים נשאים אתו ואתם תסעו ממקומכם והלכתם אחריו	
יהושע	יהושע ג	ד	אך רחוק יהיה ביניכם ובינו כאלפים אמה במדה אל תקרבו אליו למען אשר תדעו את הדרך אשר תלכו בה כי לא עברתם בדרך מתמול שלשום	
יהושע	יהושע ג	ה	ויאמר יהושע אל העם התקדשו כי מחר יעשה יהוה בקרבכם נפלאות	
יהושע	יהושע ג	ו	ויאמר יהושע אל הכהנים לאמר שאו את ארון הברית ועברו לפני העם וישאו את ארון הברית וילכו לפני העם	
יהושע	יהושע ג	ז	ויאמר יהוה אל יהושע היום הזה אחל גדלך בעיני כל ישראל אשר ידעון כי כאשר הייתי עם משה אהיה עמך	
יהושע	יהושע ג	ח	ואתה תצוה את הכהנים נשאי ארון הברית לאמר כבאכם עד קצה מי הירדן בירדן תעמדו	
יהושע	יהושע ג	ט	ויאמר יהושע אל בני ישראל גשו הנה ושמעו את דברי יהוה אלהיכם	
יהושע	יהושע ג	י	ויאמר יהושע בזאת תדעון כי אל חי בקרבכם והורש יוריש מפניכם את הכנעני ואת החתי ואת החוי ואת הפרזי ואת הגרגשי והאמרי והיבוסי	
יהושע	יהושע ג	יא	הנה ארון הברית אדון כל הארץ עבר לפניכם בירדן	
יהושע	יהושע ג	יב	ועתה קחו לכם שני עשר איש משבטי ישראל איש אחד איש אחד לשבט	
יהושע	יהושע ג	יג	והיה כנוח כפות רגלי הכהנים נשאי ארון יהוה אדון כל הארץ במי הירדן מי הירדן יכרתון המים הירדים מלמעלה ויעמדו נד אחד	
יהושע	יהושע ג	יד	ויהי בנסע העם מאהליהם לעבר את הירדן והכהנים נשאי הארון הברית לפני העם	
יהושע	יהושע ג	טו	וכבוא נשאי הארון עד הירדן ורגלי הכהנים נשאי הארון נטבלו בקצה המים והירדן מלא על כל גדותיו כל ימי קציר	
יהושע	יהושע ג	טז	ויעמדו המים הירדים מלמעלה קמו נד אחד הרחק מאד באדם העיר אשר מצד צרתן והירדים על ים הערבה ים המלח תמו נכרתו והעם עברו נגד יריחו	
יהושע	יהושע ג	יז	ויעמדו הכהנים נשאי הארון ברית יהוה בחרבה בתוך הירדן הכן וכל ישראל עברים בחרבה עד אשר תמו כל הגוי לעבר את הירדן	
יהושע	יהושע ד	א	ויהי כאשר תמו כל הגוי לעבור את הירדן ויאמר יהוה אל יהושע לאמר	
יהושע	יהושע ד	ב	קחו לכם מן העם שנים עשר אנשים איש אחד איש אחד משבט	
יהושע	יהושע ד	ג	וצוו אותם לאמר שאו לכם מזה מתוך הירדן ממצב רגלי הכהנים הכין שתים עשרה אבנים והעברתם אותם עמכם והנחתם אותם במלון אשר תלינו בו הלילה	
יהושע	יהושע ד	ד	ויקרא יהושע אל שנים העשר איש אשר הכין מבני ישראל איש אחד איש אחד משבט	
יהושע	יהושע ד	ה	ויאמר להם יהושע עברו לפני ארון יהוה אלהיכם אל תוך הירדן והרימו לכם איש אבן אחת על שכמו למספר שבטי בני ישראל	
יהושע	יהושע ד	ו	למען תהיה זאת אות בקרבכם כי ישאלון בניכם מחר לאמר מה האבנים האלה לכם	
יהושע	יהושע ד	ז	ואמרתם להם אשר נכרתו מימי הירדן מפני ארון ברית יהוה בעברו בירדן נכרתו מי הירדן והיו האבנים האלה לזכרון לבני ישראל עד עולם	
יהושע	יהושע ד	ח	ויעשו כן בני ישראל כאשר צוה יהושע וישאו שתי עשרה אבנים מתוך הירדן כאשר דבר יהוה אל יהושע למספר שבטי בני ישראל ויעברום עמם אל המלון וינחום שם	
יהושע	יהושע ד	ט	ושתים עשרה אבנים הקים יהושע בתוך הירדן תחת מצב רגלי הכהנים נשאי ארון הברית ויהיו שם עד היום הזה	
יהושע	יהושע ד	י	והכהנים נשאי הארון עמדים בתוך הירדן עד תם כל הדבר אשר צוה יהוה את יהושע לדבר אל העם ככל אשר צוה משה את יהושע וימהרו העם ויעברו	
יהושע	יהושע ד	יא	ויהי כאשר תם כל העם לעבור ויעבר ארון יהוה והכהנים לפני העם	
יהושע	יהושע ד	יב	ויעברו בני ראובן ובני גד וחצי שבט המנשה חמשים לפני בני ישראל כאשר דבר אליהם משה	
יהושע	יהושע ד	יג	כארבעים אלף חלוצי הצבא עברו לפני יהוה למלחמה אל ערבות יריחו	
יהושע	יהושע ד	יד	ביום ההוא גדל יהוה את יהושע בעיני כל ישראל ויראו אתו כאשר יראו את משה כל ימי חייו	
יהושע	יהושע ד	טו	ויאמר יהוה אל יהושע לאמר	
יהושע	יהושע ד	טז	צוה את הכהנים נשאי ארון העדות ויעלו מן הירדן	
יהושע	יהושע ד	יז	ויצו יהושע את הכהנים לאמר עלו מן הירדן	
יהושע	יהושע ד	יח	ויהי בעלות הכהנים נשאי ארון ברית יהוה מתוך הירדן נתקו כפות רגלי הכהנים אל החרבה וישבו מי הירדן למקומם וילכו כתמול שלשום על כל גדותיו	
יהושע	יהושע ד	יט	והעם עלו מן הירדן בעשור לחדש הראשון ויחנו בגלגל בקצה מזרח יריחו	
יהושע	יהושע ד	כ	ואת שתים עשרה האבנים האלה אשר לקחו מן הירדן הקים יהושע בגלגל	
יהושע	יהושע ד	כא	ויאמר אל בני ישראל לאמר אשר ישאלון בניכם מחר את אבותם לאמר מה האבנים האלה	
יהושע	יהושע ד	כב	והודעתם את בניכם לאמר ביבשה עבר ישראל את הירדן הזה	
יהושע	יהושע ד	כג	אשר הוביש יהוה אלהיכם את מי הירדן מפניכם עד עברכם כאשר עשה יהוה אלהיכם לים סוף אשר הוביש מפנינו עד עברנו	
יהושע	יהושע ד	כד	למען דעת כל עמי הארץ את יד יהוה כי חזקה היא למען יראתם את יהוה אלהיכם כל הימים	
יהושע	יהושע ה	א	ויהי כשמע כל מלכי האמרי אשר בעבר הירדן ימה וכל מלכי הכנעני אשר על הים את אשר הוביש יהוה את מי הירדן מפני בני ישראל עד עברנו וימס לבבם ולא היה בם עוד רוח מפני בני ישראל	
יהושע	יהושע ה	ב	בעת ההיא אמר יהוה אל יהושע עשה לך חרבות צרים ושוב מל את בני ישראל שנית	
יהושע	יהושע ה	ג	ויעש לו יהושע חרבות צרים וימל את בני ישראל אל גבעת הערלות	
יהושע	יהושע ה	ד	וזה הדבר אשר מל יהושע כל העם היצא ממצרים הזכרים כל אנשי המלחמה מתו במדבר בדרך בצאתם ממצרים	
יהושע	יהושע ה	ה	כי מלים היו כל העם היצאים וכל העם הילדים במדבר בדרך בצאתם ממצרים לא מלו	
יהושע	יהושע ה	ו	כי ארבעים שנה הלכו בני ישראל במדבר עד תם כל הגוי אנשי המלחמה היצאים ממצרים אשר לא שמעו בקול יהוה אשר נשבע יהוה להם לבלתי הראותם את הארץ אשר נשבע יהוה לאבותם לתת לנו ארץ זבת חלב ודבש	
יהושע	יהושע ה	ז	ואת בניהם הקים תחתם אתם מל יהושע כי ערלים היו כי לא מלו אותם בדרך	
יהושע	יהושע ה	ח	ויהי כאשר תמו כל הגוי להמול וישבו תחתם במחנה עד חיותם	
יהושע	יהושע ה	ט	ויאמר יהוה אל יהושע היום גלותי את חרפת מצרים מעליכם ויקרא שם המקום ההוא גלגל עד היום הזה	
יהושע	יהושע ה	י	ויחנו בני ישראל בגלגל ויעשו את הפסח בארבעה עשר יום לחדש בערב בערבות יריחו	
יהושע	יהושע ה	יא	ויאכלו מעבור הארץ ממחרת הפסח מצות וקלוי בעצם היום הזה	
יהושע	יהושע ה	יב	וישבת המן ממחרת באכלם מעבור הארץ ולא היה עוד לבני ישראל מן ויאכלו מתבואת ארץ כנען בשנה ההיא	
יהושע	יהושע ה	יג	ויהי בהיות יהושע ביריחו וישא עיניו וירא והנה איש עמד לנגדו וחרבו שלופה בידו וילך יהושע אליו ויאמר לו הלנו אתה אם לצרינו	
יהושע	יהושע ה	יד	ויאמר לא כי אני שר צבא יהוה עתה באתי ויפל יהושע אל פניו ארצה וישתחו ויאמר לו מה אדני מדבר אל עבדו	
יהושע	יהושע ה	טו	ויאמר שר צבא יהוה אל יהושע של נעלך מעל רגלך כי המקום אשר אתה עמד עליו קדש הוא ויעש יהושע כן	
יהושע	יהושע ו	א	ויריחו סגרת ומסגרת מפני בני ישראל אין יוצא ואין בא	
יהושע	יהושע ו	ב	ויאמר יהוה אל יהושע ראה נתתי בידך את יריחו ואת מלכה גבורי החיל	
יהושע	יהושע ו	ג	וסבתם את העיר כל אנשי המלחמה הקיף את העיר פעם אחת כה תעשה ששת ימים	
יהושע	יהושע ו	ד	ושבעה כהנים ישאו שבעה שופרות היובלים לפני הארון וביום השביעי תסבו את העיר שבע פעמים והכהנים יתקעו בשופרות	
יהושע	יהושע ו	ה	והיה במשך בקרן היובל בשמעכם את קול השופר יריעו כל העם תרועה גדולה ונפלה חומת העיר תחתיה ועלו העם איש נגדו	
יהושע	יהושע ו	ו	ויקרא יהושע בן נון אל הכהנים ויאמר אלהם שאו את ארון הברית ושבעה כהנים ישאו שבעה שופרות יובלים לפני ארון יהוה	
יהושע	יהושע ו	ז	ויאמרו אל העם עברו וסבו את העיר והחלוץ יעבר לפני ארון יהוה	
יהושע	יהושע ו	ח	ויהי כאמר יהושע אל העם ושבעה הכהנים נשאים שבעה שופרות היובלים לפני יהוה עברו ותקעו בשופרות וארון ברית יהוה הלך אחריהם	
יהושע	יהושע ו	ט	והחלוץ הלך לפני הכהנים תקעו השופרות והמאסף הלך אחרי הארון הלוך ותקוע בשופרות	
יהושע	יהושע ו	י	ואת העם צוה יהושע לאמר לא תריעו ולא תשמיעו את קולכם ולא יצא מפיכם דבר עד יום אמרי אליכם הריעו והריעתם	
יהושע	יהושע ו	יא	ויסב ארון יהוה את העיר הקף פעם אחת ויבאו המחנה וילינו במחנה	
יהושע	יהושע ו	יב	וישכם יהושע בבקר וישאו הכהנים את ארון יהוה	
יהושע	יהושע ו	יג	ושבעה הכהנים נשאים שבעה שופרות היבלים לפני ארון יהוה הלכים הלוך ותקעו בשופרות והחלוץ הלך לפניהם והמאסף הלך אחרי ארון יהוה הולך ותקוע בשופרות	
יהושע	יהושע ו	יד	ויסבו את העיר ביום השני פעם אחת וישבו המחנה כה עשו ששת ימים	
יהושע	יהושע ו	טו	ויהי ביום השביעי וישכמו כעלות השחר ויסבו את העיר כמשפט הזה שבע פעמים רק ביום ההוא סבבו את העיר שבע פעמים	
יהושע	יהושע ו	טז	ויהי בפעם השביעית תקעו הכהנים בשופרות ויאמר יהושע אל העם הריעו כי נתן יהוה לכם את העיר	
יהושע	יהושע ו	יז	והיתה העיר חרם היא וכל אשר בה ליהוה רק רחב הזונה תחיה היא וכל אשר אתה בבית כי החבאתה את המלאכים אשר שלחנו	
יהושע	יהושע ו	יח	ורק אתם שמרו מן החרם פן תחרימו ולקחתם מן החרם ושמתם את מחנה ישראל לחרם ועכרתם אותו	
יהושע	יהושע ו	יט	וכל כסף וזהב וכלי נחשת וברזל קדש הוא ליהוה אוצר יהוה יבוא	
יהושע	יהושע ו	כ	וירע העם ויתקעו בשפרות ויהי כשמע העם את קול השופר ויריעו העם תרועה גדולה ותפל החומה תחתיה ויעל העם העירה איש נגדו וילכדו את העיר	
יהושע	יהושע ו	כא	ויחרימו את כל אשר בעיר מאיש ועד אשה מנער ועד זקן ועד שור ושה וחמור לפי חרב	
יהושע	יהושע ו	כב	ולשנים האנשים המרגלים את הארץ אמר יהושע באו בית האשה הזונה והוציאו משם את האשה ואת כל אשר לה כאשר נשבעתם לה	
יהושע	יהושע ו	כג	ויבאו הנערים המרגלים ויציאו את רחב ואת אביה ואת אמה ואת אחיה ואת כל אשר לה ואת כל משפחותיה הוציאו ויניחום מחוץ למחנה ישראל	
יהושע	יהושע ו	כד	והעיר שרפו באש וכל אשר בה רק הכסף והזהב וכלי הנחשת והברזל נתנו אוצר בית יהוה	
יהושע	יהושע ו	כה	ואת רחב הזונה ואת בית אביה ואת כל אשר לה החיה יהושע ותשב בקרב ישראל עד היום הזה כי החביאה את המלאכים אשר שלח יהושע לרגל את יריחו	
יהושע	יהושע ו	כו	וישבע יהושע בעת ההיא לאמר ארור האיש לפני יהוה אשר יקום ובנה את העיר הזאת את יריחו בבכרו ייסדנה ובצעירו יציב דלתיה	
יהושע	יהושע ו	כז	ויהי יהוה את יהושע ויהי שמעו בכל הארץ	
יהושע	יהושע ז	א	וימעלו בני ישראל מעל בחרם ויקח עכן בן כרמי בן זבדי בן זרח למטה יהודה מן החרם ויחר אף יהוה בבני ישראל	
יהושע	יהושע ז	ב	וישלח יהושע אנשים מיריחו העי אשר עם בית און מקדם לבית אל ויאמר אליהם לאמר עלו ורגלו את הארץ ויעלו האנשים וירגלו את העי	
יהושע	יהושע ז	ג	וישבו אל יהושע ויאמרו אליו אל יעל כל העם כאלפים איש או כשלשת אלפים איש יעלו ויכו את העי אל תיגע שמה את כל העם כי מעט המה	
יהושע	יהושע ז	ד	ויעלו מן העם שמה כשלשת אלפים איש וינסו לפני אנשי העי	
יהושע	יהושע ז	ה	ויכו מהם אנשי העי כשלשים וששה איש וירדפום לפני השער עד השברים ויכום במורד וימס לבב העם ויהי למים	
יהושע	יהושע ז	ו	ויקרע יהושע שמלתיו ויפל על פניו ארצה לפני ארון יהוה עד הערב הוא וזקני ישראל ויעלו עפר על ראשם	
יהושע	יהושע ז	ז	ויאמר יהושע אהה אדני יהוה למה העברת העביר את העם הזה את הירדן לתת אתנו ביד האמרי להאבידנו ולו הואלנו ונשב בעבר הירדן	
יהושע	יהושע ז	ח	בי אדני מה אמר אחרי אשר הפך ישראל ערף לפני איביו	
יהושע	יהושע ז	ט	וישמעו הכנעני וכל ישבי הארץ ונסבו עלינו והכריתו את שמנו מן הארץ ומה תעשה לשמך הגדול	
יהושע	יהושע ז	י	ויאמר יהוה אל יהושע קם לך למה זה אתה נפל על פניך	
יהושע	יהושע ז	יא	חטא ישראל וגם עברו את בריתי אשר צויתי אותם וגם לקחו מן החרם וגם גנבו וגם כחשו וגם שמו בכליהם	
יהושע	יהושע ז	יב	ולא יכלו בני ישראל לקום לפני איביהם ערף יפנו לפני איביהם כי היו לחרם לא אוסיף להיות עמכם אם לא תשמידו החרם מקרבכם	
יהושע	יהושע ז	יג	קם קדש את העם ואמרת התקדשו למחר כי כה אמר יהוה אלהי ישראל חרם בקרבך ישראל לא תוכל לקום לפני איביך עד הסירכם החרם מקרבכם	
יהושע	יהושע ז	יד	ונקרבתם בבקר לשבטיכם והיה השבט אשר ילכדנו יהוה יקרב למשפחות והמשפחה אשר ילכדנה יהוה תקרב לבתים והבית אשר ילכדנו יהוה יקרב לגברים	
יהושע	יהושע ז	טו	והיה הנלכד בחרם ישרף באש אתו ואת כל אשר לו כי עבר את ברית יהוה וכי עשה נבלה בישראל	
יהושע	יהושע ז	טז	וישכם יהושע בבקר ויקרב את ישראל לשבטיו וילכד שבט יהודה	
יהושע	יהושע ז	יז	ויקרב את משפחת יהודה וילכד את משפחת הזרחי ויקרב את משפחת הזרחי לגברים וילכד זבדי	
יהושע	יהושע ז	יח	ויקרב את ביתו לגברים וילכד עכן בן כרמי בן זבדי בן זרח למטה יהודה	
יהושע	יהושע ז	יט	ויאמר יהושע אל עכן בני שים נא כבוד ליהוה אלהי ישראל ותן לו תודה והגד נא לי מה עשית אל תכחד ממני	
יהושע	יהושע ז	כ	ויען עכן את יהושע ויאמר אמנה אנכי חטאתי ליהוה אלהי ישראל וכזאת וכזאת עשיתי	
יהושע	יהושע ז	כא	ואראה בשלל אדרת שנער אחת טובה ומאתים שקלים כסף ולשון זהב אחד חמשים שקלים משקלו ואחמדם ואקחם והנם טמונים בארץ בתוך האהלי והכסף תחתיה	
יהושע	יהושע ז	כב	וישלח יהושע מלאכים וירצו האהלה והנה טמונה באהלו והכסף תחתיה	
יהושע	יהושע ז	כג	ויקחום מתוך האהל ויבאום אל יהושע ואל כל בני ישראל ויצקם לפני יהוה	
יהושע	יהושע ז	כד	ויקח יהושע את עכן בן זרח ואת הכסף ואת האדרת ואת לשון הזהב ואת בניו ואת בנתיו ואת שורו ואת חמרו ואת צאנו ואת אהלו ואת כל אשר לו וכל ישראל עמו ויעלו אתם עמק עכור	
יהושע	יהושע ז	כה	ויאמר יהושע מה עכרתנו יעכרך יהוה ביום הזה וירגמו אתו כל ישראל אבן וישרפו אתם באש ויסקלו אתם באבנים	
יהושע	יהושע ז	כו	ויקימו עליו גל אבנים גדול עד היום הזה וישב יהוה מחרון אפו על כן קרא שם המקום ההוא עמק עכור עד היום הזה	
יהושע	יהושע ח	א	ויאמר יהוה אל יהושע אל תירא ואל תחת קח עמך את כל עם המלחמה וקום עלה העי ראה נתתי בידך את מלך העי ואת עמו ואת עירו ואת ארצו	
יהושע	יהושע ח	ב	ועשית לעי ולמלכה כאשר עשית ליריחו ולמלכה רק שללה ובהמתה תבזו לכם שים לך ארב לעיר מאחריה	
יהושע	יהושע ח	ג	ויקם יהושע וכל עם המלחמה לעלות העי ויבחר יהושע שלשים אלף איש גבורי החיל וישלחם לילה	
יהושע	יהושע ח	ד	ויצו אתם לאמר ראו אתם ארבים לעיר מאחרי העיר אל תרחיקו מן העיר מאד והייתם כלכם נכנים	
יהושע	יהושע ח	ה	ואני וכל העם אשר אתי נקרב אל העיר והיה כי יצאו לקראתנו כאשר בראשנה ונסנו לפניהם	
יהושע	יהושע ח	ו	ויצאו אחרינו עד התיקנו אותם מן העיר כי יאמרו נסים לפנינו כאשר בראשנה ונסנו לפניהם	
יהושע	יהושע ח	ז	ואתם תקמו מהאורב והורשתם את העיר ונתנה יהוה אלהיכם בידכם	
יהושע	יהושע ח	ח	והיה כתפשכם את העיר תציתו את העיר באש כדבר יהוה תעשו ראו צויתי אתכם	
יהושע	יהושע ח	ט	וישלחם יהושע וילכו אל המארב וישבו בין בית אל ובין העי מים לעי וילן יהושע בלילה ההוא בתוך העם	
יהושע	יהושע ח	י	וישכם יהושע בבקר ויפקד את העם ויעל הוא וזקני ישראל לפני העם העי	
יהושע	יהושע ח	יא	וכל העם המלחמה אשר אתו עלו ויגשו ויבאו נגד העיר ויחנו מצפון לעי והגי בינו ובין העי	
יהושע	יהושע ח	יב	ויקח כחמשת אלפים איש וישם אותם ארב בין בית אל ובין העי מים לעיר	
יהושע	יהושע ח	יג	וישימו העם את כל המחנה אשר מצפון לעיר ואת עקבו מים לעיר וילך יהושע בלילה ההוא בתוך העמק	
יהושע	יהושע ח	יד	ויהי כראות מלך העי וימהרו וישכימו ויצאו אנשי העיר לקראת ישראל למלחמה הוא וכל עמו למועד לפני הערבה והוא לא ידע כי ארב לו מאחרי העיר	
יהושע	יהושע ח	טו	וינגעו יהושע וכל ישראל לפניהם וינסו דרך המדבר	
יהושע	יהושע ח	טז	ויזעקו כל העם אשר בעיר לרדף אחריהם וירדפו אחרי יהושע וינתקו מן העיר	
יהושע	יהושע ח	יז	ולא נשאר איש בעי ובית אל אשר לא יצאו אחרי ישראל ויעזבו את העיר פתוחה וירדפו אחרי ישראל	
יהושע	יהושע ח	יח	ויאמר יהוה אל יהושע נטה בכידון אשר בידך אל העי כי בידך אתננה ויט יהושע בכידון אשר בידו אל העיר	
יהושע	יהושע ח	יט	והאורב קם מהרה ממקומו וירוצו כנטות ידו ויבאו העיר וילכדוה וימהרו ויציתו את העיר באש	
יהושע	יהושע ח	כ	ויפנו אנשי העי אחריהם ויראו והנה עלה עשן העיר השמימה ולא היה בהם ידים לנוס הנה והנה והעם הנס המדבר נהפך אל הרודף	
יהושע	יהושע ח	כא	ויהושע וכל ישראל ראו כי לכד הארב את העיר וכי עלה עשן העיר וישבו ויכו את אנשי העי	
יהושע	יהושע ח	כב	ואלה יצאו מן העיר לקראתם ויהיו לישראל בתוך אלה מזה ואלה מזה ויכו אותם עד בלתי השאיר לו שריד ופליט	
יהושע	יהושע ח	כג	ואת מלך העי תפשו חי ויקרבו אתו אל יהושע	
יהושע	יהושע ח	כד	ויהי ככלות ישראל להרג את כל ישבי העי בשדה במדבר אשר רדפום בו ויפלו כלם לפי חרב עד תמם וישבו כל ישראל העי ויכו אתה לפי חרב	
יהושע	יהושע ח	כה	ויהי כל הנפלים ביום ההוא מאיש ועד אשה שנים עשר אלף כל אנשי העי	
יהושע	יהושע ח	כו	ויהושע לא השיב ידו אשר נטה בכידון עד אשר החרים את כל ישבי העי	
יהושע	יהושע ח	כז	רק הבהמה ושלל העיר ההיא בזזו להם ישראל כדבר יהוה אשר צוה את יהושע	
יהושע	יהושע ח	כח	וישרף יהושע את העי וישימה תל עולם שממה עד היום הזה	
יהושע	יהושע ח	כט	ואת מלך העי תלה על העץ עד עת הערב וכבוא השמש צוה יהושע וירידו את נבלתו מן העץ וישליכו אותה אל פתח שער העיר ויקימו עליו גל אבנים גדול עד היום הזה	
יהושע	יהושע ח	ל	אז יבנה יהושע מזבח ליהוה אלהי ישראל בהר עיבל	
יהושע	יהושע ח	לא	כאשר צוה משה עבד יהוה את בני ישראל ככתוב בספר תורת משה מזבח אבנים שלמות אשר לא הניף עליהן ברזל ויעלו עליו עלות ליהוה ויזבחו שלמים	
יהושע	יהושע ח	לב	ויכתב שם על האבנים את משנה תורת משה אשר כתב לפני בני ישראל	
יהושע	יהושע ח	לג	וכל ישראל וזקניו ושטרים ושפטיו עמדים מזה ומזה לארון נגד הכהנים הלוים נשאי ארון ברית יהוה כגר כאזרח חציו אל מול הר גרזים והחציו אל מול הר עיבל כאשר צוה משה עבד יהוה לברך את העם ישראל בראשנה	
יהושע	יהושע ח	לד	ואחרי כן קרא את כל דברי התורה הברכה והקללה ככל הכתוב בספר התורה	
יהושע	יהושע ח	לה	לא היה דבר מכל אשר צוה משה אשר לא קרא יהושע נגד כל קהל ישראל והנשים והטף והגר ההלך בקרבם	
יהושע	יהושע ט	א	ויהי כשמע כל המלכים אשר בעבר הירדן בהר ובשפלה ובכל חוף הים הגדול אל מול הלבנון החתי והאמרי הכנעני הפרזי החוי והיבוסי	
יהושע	יהושע ט	ב	ויתקבצו יחדו להלחם עם יהושע ועם ישראל פה אחד	
יהושע	יהושע ט	ג	וישבי גבעון שמעו את אשר עשה יהושע ליריחו ולעי	
יהושע	יהושע ט	ד	ויעשו גם המה בערמה וילכו ויצטירו ויקחו שקים בלים לחמוריהם ונאדות יין בלים ומבקעים ומצררים	
יהושע	יהושע ט	ה	ונעלות בלות ומטלאות ברגליהם ושלמות בלות עליהם וכל לחם צידם יבש היה נקדים	
יהושע	יהושע ט	ו	וילכו אל יהושע אל המחנה הגלגל ויאמרו אליו ואל איש ישראל מארץ רחוקה באנו ועתה כרתו לנו ברית	
יהושע	יהושע ט	ז	ויאמרו איש ישראל אל החוי אולי בקרבי אתה יושב ואיך אכרות לך ברית	
יהושע	יהושע ט	ח	ויאמרו אל יהושע עבדיך אנחנו ויאמר אלהם יהושע מי אתם ומאין תבאו	
יהושע	יהושע ט	ט	ויאמרו אליו מארץ רחוקה מאד באו עבדיך לשם יהוה אלהיך כי שמענו שמעו ואת כל אשר עשה במצרים	
יהושע	יהושע ט	י	ואת כל אשר עשה לשני מלכי האמרי אשר בעבר הירדן לסיחון מלך חשבון ולעוג מלך הבשן אשר בעשתרות	
יהושע	יהושע ט	יא	ויאמרו אלינו זקינינו וכל ישבי ארצנו לאמר קחו בידכם צידה לדרך ולכו לקראתם ואמרתם אליהם עבדיכם אנחנו ועתה כרתו לנו ברית	
יהושע	יהושע ט	יב	זה לחמנו חם הצטידנו אתו מבתינו ביום צאתנו ללכת אליכם ועתה הנה יבש והיה נקדים	
יהושע	יהושע ט	יג	ואלה נאדות היין אשר מלאנו חדשים והנה התבקעו ואלה שלמותינו ונעלינו בלו מרב הדרך מאד	
יהושע	יהושע ט	יד	ויקחו האנשים מצידם ואת פי יהוה לא שאלו	
יהושע	יהושע ט	טו	ויעש להם יהושע שלום ויכרת להם ברית לחיותם וישבעו להם נשיאי העדה	
יהושע	יהושע ט	טז	ויהי מקצה שלשת ימים אחרי אשר כרתו להם ברית וישמעו כי קרבים הם אליו ובקרבו הם ישבים	
יהושע	יהושע ט	יז	ויסעו בני ישראל ויבאו אל עריהם ביום השלישי ועריהם גבעון והכפירה ובארות וקרית יערים	
יהושע	יהושע ט	יח	ולא הכום בני ישראל כי נשבעו להם נשיאי העדה ביהוה אלהי ישראל וילנו כל העדה על הנשיאים	
יהושע	יהושע ט	יט	ויאמרו כל הנשיאים אל כל העדה אנחנו נשבענו להם ביהוה אלהי ישראל ועתה לא נוכל לנגע בהם	
יהושע	יהושע ט	כ	זאת נעשה להם והחיה אותם ולא יהיה עלינו קצף על השבועה אשר נשבענו להם	
יהושע	יהושע ט	כא	ויאמרו אליהם הנשיאים יחיו ויהיו חטבי עצים ושאבי מים לכל העדה כאשר דברו להם הנשיאים	
יהושע	יהושע ט	כב	ויקרא להם יהושע וידבר אליהם לאמר למה רמיתם אתנו לאמר רחוקים אנחנו מכם מאד ואתם בקרבנו ישבים	
יהושע	יהושע ט	כג	ועתה ארורים אתם ולא יכרת מכם עבד וחטבי עצים ושאבי מים לבית אלהי	
יהושע	יהושע ט	כד	ויענו את יהושע ויאמרו כי הגד הגד לעבדיך את אשר צוה יהוה אלהיך את משה עבדו לתת לכם את כל הארץ ולהשמיד את כל ישבי הארץ מפניכם ונירא מאד לנפשתינו מפניכם ונעשה את הדבר הזה	
יהושע	יהושע ט	כה	ועתה הננו בידך כטוב וכישר בעיניך לעשות לנו עשה	
יהושע	יהושע ט	כו	ויעש להם כן ויצל אותם מיד בני ישראל ולא הרגום	
יהושע	יהושע ט	כז	ויתנם יהושע ביום ההוא חטבי עצים ושאבי מים לעדה ולמזבח יהוה עד היום הזה אל המקום אשר יבחר	
יהושע	יהושע י	א	ויהי כשמע אדני צדק מלך ירושלם כי לכד יהושע את העי ויחרימה כאשר עשה ליריחו ולמלכה כן עשה לעי ולמלכה וכי השלימו ישבי גבעון את ישראל ויהיו בקרבם	
יהושע	יהושע י	ב	וייראו מאד כי עיר גדולה גבעון כאחת ערי הממלכה וכי היא גדולה מן העי וכל אנשיה גברים	
יהושע	יהושע י	ג	וישלח אדני צדק מלך ירושלם אל הוהם מלך חברון ואל פראם מלך ירמות ואל יפיע מלך לכיש ואל דביר מלך עגלון לאמר	
יהושע	יהושע י	ד	עלו אלי ועזרני ונכה את גבעון כי השלימה את יהושע ואת בני ישראל	
יהושע	יהושע י	ה	ויאספו ויעלו חמשת מלכי האמרי מלך ירושלם מלך חברון מלך ירמות מלך לכיש מלך עגלון הם וכל מחניהם ויחנו על גבעון וילחמו עליה	
יהושע	יהושע י	ו	וישלחו אנשי גבעון אל יהושע אל המחנה הגלגלה לאמר אל תרף ידיך מעבדיך עלה אלינו מהרה והושיעה לנו ועזרנו כי נקבצו אלינו כל מלכי האמרי ישבי ההר	
יהושע	יהושע י	ז	ויעל יהושע מן הגלגל הוא וכל עם המלחמה עמו וכל גבורי החיל	
יהושע	יהושע י	ח	ויאמר יהוה אל יהושע אל תירא מהם כי בידך נתתים לא יעמד איש מהם בפניך	
יהושע	יהושע י	ט	ויבא אליהם יהושע פתאם כל הלילה עלה מן הגלגל	
יהושע	יהושע י	י	ויהמם יהוה לפני ישראל ויכם מכה גדולה בגבעון וירדפם דרך מעלה בית חורן ויכם עד עזקה ועד מקדה	
יהושע	יהושע י	יא	ויהי בנסם מפני ישראל הם במורד בית חורן ויהוה השליך עליהם אבנים גדלות מן השמים עד עזקה וימתו רבים אשר מתו באבני הברד מאשר הרגו בני ישראל בחרב	
יהושע	יהושע י	יב	אז ידבר יהושע ליהוה ביום תת יהוה את האמרי לפני בני ישראל ויאמר לעיני ישראל שמש בגבעון דום וירח בעמק אילון	
יהושע	יהושע י	יג	וידם השמש וירח עמד עד יקם גוי איביו הלא היא כתובה על ספר הישר ויעמד השמש בחצי השמים ולא אץ לבוא כיום תמים	
יהושע	יהושע י	יד	ולא היה כיום ההוא לפניו ואחריו לשמע יהוה בקול איש כי יהוה נלחם לישראל	
יהושע	יהושע י	טו	וישב יהושע וכל ישראל עמו אל המחנה הגלגלה	
יהושע	יהושע י	טז	וינסו חמשת המלכים האלה ויחבאו במערה במקדה	
יהושע	יהושע י	יז	ויגד ליהושע לאמר נמצאו חמשת המלכים נחבאים במערה במקדה	
יהושע	יהושע י	יח	ויאמר יהושע גלו אבנים גדלות אל פי המערה והפקידו עליה אנשים לשמרם	
יהושע	יהושע י	יט	ואתם אל תעמדו רדפו אחרי איביכם וזנבתם אותם אל תתנום לבוא אל עריהם כי נתנם יהוה אלהיכם בידכם	
יהושע	יהושע י	כ	ויהי ככלות יהושע ובני ישראל להכותם מכה גדולה מאד עד תמם והשרידים שרדו מהם ויבאו אל ערי המבצר	
יהושע	יהושע י	כא	וישבו כל העם אל המחנה אל יהושע מקדה בשלום לא חרץ לבני ישראל לאיש את לשנו	
יהושע	יהושע י	כב	ויאמר יהושע פתחו את פי המערה והוציאו אלי את חמשת המלכים האלה מן המערה	
יהושע	יהושע י	כג	ויעשו כן ויציאו אליו את חמשת המלכים האלה מן המערה את מלך ירושלם את מלך חברון את מלך ירמות את מלך לכיש את מלך עגלון	
יהושע	יהושע י	כד	ויהי כהוציאם את המלכים האלה אל יהושע ויקרא יהושע אל כל איש ישראל ויאמר אל קציני אנשי המלחמה ההלכוא אתו קרבו שימו את רגליכם על צוארי המלכים האלה ויקרבו וישימו את רגליהם על צואריהם	
יהושע	יהושע י	כה	ויאמר אליהם יהושע אל תיראו ואל תחתו חזקו ואמצו כי ככה יעשה יהוה לכל איביכם אשר אתם נלחמים אותם	
יהושע	יהושע י	כו	ויכם יהושע אחרי כן וימיתם ויתלם על חמשה עצים ויהיו תלוים על העצים עד הערב	
יהושע	יהושע י	כז	ויהי לעת בוא השמש צוה יהושע וירידום מעל העצים וישלכם אל המערה אשר נחבאו שם וישמו אבנים גדלות על פי המערה עד עצם היום הזה	
יהושע	יהושע י	כח	ואת מקדה לכד יהושע ביום ההוא ויכה לפי חרב ואת מלכה החרם אותם ואת כל הנפש אשר בה לא השאיר שריד ויעש למלך מקדה כאשר עשה למלך יריחו	
יהושע	יהושע י	כט	ויעבר יהושע וכל ישראל עמו ממקדה לבנה וילחם עם לבנה	
יהושע	יהושע י	ל	ויתן יהוה גם אותה ביד ישראל ואת מלכה ויכה לפי חרב ואת כל הנפש אשר בה לא השאיר בה שריד ויעש למלכה כאשר עשה למלך יריחו	
יהושע	יהושע י	לא	ויעבר יהושע וכל ישראל עמו מלבנה לכישה ויחן עליה וילחם בה	
יהושע	יהושע י	לב	ויתן יהוה את לכיש ביד ישראל וילכדה ביום השני ויכה לפי חרב ואת כל הנפש אשר בה ככל אשר עשה ללבנה	
יהושע	יהושע י	לג	אז עלה הרם מלך גזר לעזר את לכיש ויכהו יהושע ואת עמו עד בלתי השאיר לו שריד	
יהושע	יהושע י	לד	ויעבר יהושע וכל ישראל עמו מלכיש עגלנה ויחנו עליה וילחמו עליה	
יהושע	יהושע י	לה	וילכדוה ביום ההוא ויכוה לפי חרב ואת כל הנפש אשר בה ביום ההוא החרים ככל אשר עשה ללכיש	
יהושע	יהושע י	לו	ויעל יהושע וכל ישראל עמו מעגלונה חברונה וילחמו עליה	
יהושע	יהושע י	לז	וילכדוה ויכוה לפי חרב ואת מלכה ואת כל עריה ואת כל הנפש אשר בה לא השאיר שריד ככל אשר עשה לעגלון ויחרם אותה ואת כל הנפש אשר בה	
יהושע	יהושע י	לח	וישב יהושע וכל ישראל עמו דברה וילחם עליה	
יהושע	יהושע י	לט	וילכדה ואת מלכה ואת כל עריה ויכום לפי חרב ויחרימו את כל נפש אשר בה לא השאיר שריד כאשר עשה לחברון כן עשה לדברה ולמלכה וכאשר עשה ללבנה ולמלכה	
יהושע	יהושע י	מ	ויכה יהושע את כל הארץ ההר והנגב והשפלה והאשדות ואת כל מלכיהם לא השאיר שריד ואת כל הנשמה החרים כאשר צוה יהוה אלהי ישראל	
יהושע	יהושע י	מא	ויכם יהושע מקדש ברנע ועד עזה ואת כל ארץ גשן ועד גבעון	
יהושע	יהושע י	מב	ואת כל המלכים האלה ואת ארצם לכד יהושע פעם אחת כי יהוה אלהי ישראל נלחם לישראל	
יהושע	יהושע י	מג	וישב יהושע וכל ישראל עמו אל המחנה הגלגלה	
יהושע	יהושע יא	א	ויהי כשמע יבין מלך חצור וישלח אל יובב מלך מדון ואל מלך שמרון ואל מלך אכשף	
יהושע	יהושע יא	ב	ואל המלכים אשר מצפון בהר ובערבה נגב כנרות ובשפלה ובנפות דור מים	
יהושע	יהושע יא	ג	הכנעני ממזרח ומים והאמרי והחתי והפרזי והיבוסי בהר והחוי תחת חרמון בארץ המצפה	
יהושע	יהושע יא	ד	ויצאו הם וכל מחניהם עמם עם רב כחול אשר על שפת הים לרב וסוס ורכב רב מאד	
יהושע	יהושע יא	ה	ויועדו כל המלכים האלה ויבאו ויחנו יחדו אל מי מרום להלחם עם ישראל	
יהושע	יהושע יא	ו	ויאמר יהוה אל יהושע אל תירא מפניהם כי מחר כעת הזאת אנכי נתן את כלם חללים לפני ישראל את סוסיהם תעקר ואת מרכבתיהם תשרף באש	
יהושע	יהושע יא	ז	ויבא יהושע וכל עם המלחמה עמו עליהם על מי מרום פתאם ויפלו בהם	
יהושע	יהושע יא	ח	ויתנם יהוה ביד ישראל ויכום וירדפום עד צידון רבה ועד משרפות מים ועד בקעת מצפה מזרחה ויכם עד בלתי השאיר להם שריד	
יהושע	יהושע יא	ט	ויעש להם יהושע כאשר אמר לו יהוה את סוסיהם עקר ואת מרכבתיהם שרף באש	
יהושע	יהושע יא	י	וישב יהושע בעת ההיא וילכד את חצור ואת מלכה הכה בחרב כי חצור לפנים היא ראש כל הממלכות האלה	
יהושע	יהושע יא	יא	ויכו את כל הנפש אשר בה לפי חרב החרם לא נותר כל נשמה ואת חצור שרף באש	
יהושע	יהושע יא	יב	ואת כל ערי המלכים האלה ואת כל מלכיהם לכד יהושע ויכם לפי חרב החרים אותם כאשר צוה משה עבד יהוה	
יהושע	יהושע יא	יג	רק כל הערים העמדות על תלם לא שרפם ישראל זולתי את חצור לבדה שרף יהושע	
יהושע	יהושע יא	יד	וכל שלל הערים האלה והבהמה בזזו להם בני ישראל רק את כל האדם הכו לפי חרב עד השמדם אותם לא השאירו כל נשמה	
יהושע	יהושע יא	טו	כאשר צוה יהוה את משה עבדו כן צוה משה את יהושע וכן עשה יהושע לא הסיר דבר מכל אשר צוה יהוה את משה	
יהושע	יהושע יא	טז	ויקח יהושע את כל הארץ הזאת ההר ואת כל הנגב ואת כל ארץ הגשן ואת השפלה ואת הערבה ואת הר ישראל ושפלתה	
יהושע	יהושע יא	יז	מן ההר החלק העולה שעיר ועד בעל גד בבקעת הלבנון תחת הר חרמון ואת כל מלכיהם לכד ויכם וימיתם	
יהושע	יהושע יא	יח	ימים רבים עשה יהושע את כל המלכים האלה מלחמה	
יהושע	יהושע יא	יט	לא היתה עיר אשר השלימה אל בני ישראל בלתי החוי ישבי גבעון את הכל לקחו במלחמה	
יהושע	יהושע יא	כ	כי מאת יהוה היתה לחזק את לבם לקראת המלחמה את ישראל למען החרימם לבלתי היות להם תחנה כי למען השמידם כאשר צוה יהוה את משה	
יהושע	יהושע יא	כא	ויבא יהושע בעת ההיא ויכרת את הענקים מן ההר מן חברון מן דבר מן ענב ומכל הר יהודה ומכל הר ישראל עם עריהם החרימם יהושע	
יהושע	יהושע יא	כב	לא נותר ענקים בארץ בני ישראל רק בעזה בגת ובאשדוד נשארו	
יהושע	יהושע יא	כג	ויקח יהושע את כל הארץ ככל אשר דבר יהוה אל משה ויתנה יהושע לנחלה לישראל כמחלקתם לשבטיהם והארץ שקטה ממלחמה	
יהושע	יהושע יב	א	ואלה מלכי הארץ אשר הכו בני ישראל וירשו את ארצם בעבר הירדן מזרחה השמש מנחל ארנון עד הר חרמון וכל הערבה מזרחה	
יהושע	יהושע יב	ב	סיחון מלך האמרי היושב בחשבון משל מערוער אשר על שפת נחל ארנון ותוך הנחל וחצי הגלעד ועד יבק הנחל גבול בני עמון	
יהושע	יהושע יב	ג	והערבה עד ים כנרות מזרחה ועד ים הערבה ים המלח מזרחה דרך בית הישמות ומתימן תחת אשדות הפסגה	
יהושע	יהושע יב	ד	וגבול עוג מלך הבשן מיתר הרפאים היושב בעשתרות ובאדרעי	
יהושע	יהושע יב	ה	ומשל בהר חרמון ובסלכה ובכל הבשן עד גבול הגשורי והמעכתי וחצי הגלעד גבול סיחון מלך חשבון	
יהושע	יהושע יב	ו	משה עבד יהוה ובני ישראל הכום ויתנה משה עבד יהוה ירשה לראובני ולגדי ולחצי שבט המנשה	
יהושע	יהושע יב	ז	ואלה מלכי הארץ אשר הכה יהושע ובני ישראל בעבר הירדן ימה מבעל גד בבקעת הלבנון ועד ההר החלק העלה שעירה ויתנה יהושע לשבטי ישראל ירשה כמחלקתם	
יהושע	יהושע יב	ח	בהר ובשפלה ובערבה ובאשדות ובמדבר ובנגב החתי האמרי והכנעני הפרזי החוי והיבוסי	
יהושע	יהושע יב	ט	מלך יריחו אחד מלך העי אשר מצד בית אל אחד	
יהושע	יהושע יב	י	מלך ירושלם אחד מלך חברון אחד	
יהושע	יהושע יב	יא	מלך ירמות אחד מלך לכיש אחד	
יהושע	יהושע יב	יב	מלך עגלון אחד מלך גזר אחד	
יהושע	יהושע יב	יג	מלך דבר אחד מלך גדר אחד	
יהושע	יהושע יב	יד	מלך חרמה אחד מלך ערד אחד	
יהושע	יהושע יב	טו	מלך לבנה אחד מלך עדלם אחד	
יהושע	יהושע יב	טז	מלך מקדה אחד מלך בית אל אחד	
יהושע	יהושע יב	יז	מלך תפוח אחד מלך חפר אחד	
יהושע	יהושע יב	יח	מלך אפק אחד מלך לשרון אחד	
יהושע	יהושע יב	יט	מלך מדון אחד מלך חצור אחד	
יהושע	יהושע יב	כ	מלך שמרון מראון אחד מלך אכשף אחד	
יהושע	יהושע יב	כא	מלך תענך אחד מלך מגדו אחד	
יהושע	יהושע יב	כב	מלך קדש אחד מלך יקנעם לכרמל אחד	
יהושע	יהושע יב	כג	מלך דור לנפת דור אחד מלך גוים לגלגל אחד	
יהושע	יהושע יב	כד	מלך תרצה אחד כל מלכים שלשים ואחד	
יהושע	יהושע יג	א	ויהושע זקן בא בימים ויאמר יהוה אליו אתה זקנתה באת בימים והארץ נשארה הרבה מאד לרשתה	
יהושע	יהושע יג	ב	זאת הארץ הנשארת כל גלילות הפלשתים וכל הגשורי	
יהושע	יהושע יג	ג	מן השיחור אשר על פני מצרים ועד גבול עקרון צפונה לכנעני תחשב חמשת סרני פלשתים העזתי והאשדודי האשקלוני הגתי והעקרוני והעוים	
יהושע	יהושע יג	ד	מתימן כל ארץ הכנעני ומערה אשר לצידנים עד אפקה עד גבול האמרי	
יהושע	יהושע יג	ה	והארץ הגבלי וכל הלבנון מזרח השמש מבעל גד תחת הר חרמון עד לבוא חמת	
יהושע	יהושע יג	ו	כל ישבי ההר מן הלבנון עד משרפת מים כל צידנים אנכי אורישם מפני בני ישראל רק הפלה לישראל בנחלה כאשר צויתיך	
יהושע	יהושע יג	ז	ועתה חלק את הארץ הזאת בנחלה לתשעת השבטים וחצי השבט המנשה	
יהושע	יהושע יג	ח	עמו הראובני והגדי לקחו נחלתם אשר נתן להם משה בעבר הירדן מזרחה כאשר נתן להם משה עבד יהוה	
יהושע	יהושע יג	ט	מערוער אשר על שפת נחל ארנון והעיר אשר בתוך הנחל וכל המישר מידבא עד דיבון	
יהושע	יהושע יג	י	וכל ערי סיחון מלך האמרי אשר מלך בחשבון עד גבול בני עמון	
יהושע	יהושע יג	יא	והגלעד וגבול הגשורי והמעכתי וכל הר חרמון וכל הבשן עד סלכה	
יהושע	יהושע יג	יב	כל ממלכות עוג בבשן אשר מלך בעשתרות ובאדרעי הוא נשאר מיתר הרפאים ויכם משה וירשם	
יהושע	יהושע יג	יג	ולא הורישו בני ישראל את הגשורי ואת המעכתי וישב גשור ומעכת בקרב ישראל עד היום הזה	
יהושע	יהושע יג	יד	רק לשבט הלוי לא נתן נחלה אשי יהוה אלהי ישראל הוא נחלתו כאשר דבר לו	
יהושע	יהושע יג	טו	ויתן משה למטה בני ראובן למשפחתם	
יהושע	יהושע יג	טז	ויהי להם הגבול מערוער אשר על שפת נחל ארנון והעיר אשר בתוך הנחל וכל המישר על מידבא	
יהושע	יהושע יג	יז	חשבון וכל עריה אשר במישר דיבון ובמות בעל ובית בעל מעון	
יהושע	יהושע יג	יח	ויהצה וקדמת ומפעת	
יהושע	יהושע יג	יט	וקריתים ושבמה וצרת השחר בהר העמק	
יהושע	יהושע יג	כ	ובית פעור ואשדות הפסגה ובית הישמות	
יהושע	יהושע יג	כא	וכל ערי המישר וכל ממלכות סיחון מלך האמרי אשר מלך בחשבון אשר הכה משה אתו ואת נשיאי מדין את אוי ואת רקם ואת צור ואת חור ואת רבע נסיכי סיחון ישבי הארץ	
יהושע	יהושע יג	כב	ואת בלעם בן בעור הקוסם הרגו בני ישראל בחרב אל חלליהם	
יהושע	יהושע יג	כג	ויהי גבול בני ראובן הירדן וגבול זאת נחלת בני ראובן למשפחתם הערים וחצריהן	
יהושע	יהושע יג	כד	ויתן משה למטה גד לבני גד למשפחתם	
יהושע	יהושע יג	כה	ויהי להם הגבול יעזר וכל ערי הגלעד וחצי ארץ בני עמון עד ערוער אשר על פני רבה	
יהושע	יהושע יג	כו	ומחשבון עד רמת המצפה ובטנים וממחנים עד גבול לדבר	
יהושע	יהושע יג	כז	ובעמק בית הרם ובית נמרה וסכות וצפון יתר ממלכות סיחון מלך חשבון הירדן וגבל עד קצה ים כנרת עבר הירדן מזרחה	
יהושע	יהושע יג	כח	זאת נחלת בני גד למשפחתם הערים וחצריהם	
יהושע	יהושע יג	כט	ויתן משה לחצי שבט מנשה ויהי לחצי מטה בני מנשה למשפחותם	
יהושע	יהושע יג	ל	ויהי גבולם ממחנים כל הבשן כל ממלכות עוג מלך הבשן וכל חות יאיר אשר בבשן ששים עיר	
יהושע	יהושע יג	לא	וחצי הגלעד ועשתרות ואדרעי ערי ממלכות עוג בבשן לבני מכיר בן מנשה לחצי בני מכיר למשפחותם	
יהושע	יהושע יג	לב	אלה אשר נחל משה בערבות מואב מעבר לירדן יריחו מזרחה	
יהושע	יהושע יג	לג	ולשבט הלוי לא נתן משה נחלה יהוה אלהי ישראל הוא נחלתם כאשר דבר להם	
יהושע	יהושע יד	א	ואלה אשר נחלו בני ישראל בארץ כנען אשר נחלו אותם אלעזר הכהן ויהושע בן נון וראשי אבות המטות לבני ישראל	
יהושע	יהושע יד	ב	בגורל נחלתם כאשר צוה יהוה ביד משה לתשעת המטות וחצי המטה	
יהושע	יהושע יד	ג	כי נתן משה נחלת שני המטות וחצי המטה מעבר לירדן וללוים לא נתן נחלה בתוכם	
יהושע	יהושע יד	ד	כי היו בני יוסף שני מטות מנשה ואפרים ולא נתנו חלק ללוים בארץ כי אם ערים לשבת ומגרשיהם למקניהם ולקנינם	
יהושע	יהושע יד	ה	כאשר צוה יהוה את משה כן עשו בני ישראל ויחלקו את הארץ	
יהושע	יהושע יד	ו	ויגשו בני יהודה אל יהושע בגלגל ויאמר אליו כלב בן יפנה הקנזי אתה ידעת את הדבר אשר דבר יהוה אל משה איש האלהים על אדותי ועל אדותיך בקדש ברנע	
יהושע	יהושע יד	ז	בן ארבעים שנה אנכי בשלח משה עבד יהוה אתי מקדש ברנע לרגל את הארץ ואשב אתו דבר כאשר עם לבבי	
יהושע	יהושע יד	ח	ואחי אשר עלו עמי המסיו את לב העם ואנכי מלאתי אחרי יהוה אלהי	
יהושע	יהושע יד	ט	וישבע משה ביום ההוא לאמר אם לא הארץ אשר דרכה רגלך בה לך תהיה לנחלה ולבניך עד עולם כי מלאת אחרי יהוה אלהי	
יהושע	יהושע יד	י	ועתה הנה החיה יהוה אותי כאשר דבר זה ארבעים וחמש שנה מאז דבר יהוה את הדבר הזה אל משה אשר הלך ישראל במדבר ועתה הנה אנכי היום בן חמש ושמונים שנה	
יהושע	יהושע יד	יא	עודני היום חזק כאשר ביום שלח אותי משה ככחי אז וככחי עתה למלחמה ולצאת ולבוא	
יהושע	יהושע יד	יב	ועתה תנה לי את ההר הזה אשר דבר יהוה ביום ההוא כי אתה שמעת ביום ההוא כי ענקים שם וערים גדלות בצרות אולי יהוה אותי והורשתים כאשר דבר יהוה	
יהושע	יהושע יד	יג	ויברכהו יהושע ויתן את חברון לכלב בן יפנה לנחלה	
יהושע	יהושע יד	יד	על כן היתה חברון לכלב בן יפנה הקנזי לנחלה עד היום הזה יען אשר מלא אחרי יהוה אלהי ישראל	
יהושע	יהושע יד	טו	ושם חברון לפנים קרית ארבע האדם הגדול בענקים הוא והארץ שקטה ממלחמה	
יהושע	יהושע טו	א	ויהי הגורל למטה בני יהודה למשפחתם אל גבול אדום מדבר צן נגבה מקצה תימן	
יהושע	יהושע טו	ב	ויהי להם גבול נגב מקצה ים המלח מן הלשן הפנה נגבה	
יהושע	יהושע טו	ג	ויצא אל מנגב למעלה עקרבים ועבר צנה ועלה מנגב לקדש ברנע ועבר חצרון ועלה אדרה ונסב הקרקעה	
יהושע	יהושע טו	ד	ועבר עצמונה ויצא נחל מצרים והיה תצאות הגבול ימה זה יהיה לכם גבול נגב	
יהושע	יהושע טו	ה	וגבול קדמה ים המלח עד קצה הירדן וגבול לפאת צפונה מלשון הים מקצה הירדן	
יהושע	יהושע טו	ו	ועלה הגבול בית חגלה ועבר מצפון לבית הערבה ועלה הגבול אבן בהן בן ראובן	
יהושע	יהושע טו	ז	ועלה הגבול דברה מעמק עכור וצפונה פנה אל הגלגל אשר נכח למעלה אדמים אשר מנגב לנחל ועבר הגבול אל מי עין שמש והיו תצאתיו אל עין רגל	
יהושע	יהושע טו	ח	ועלה הגבול גי בן הנם אל כתף היבוסי מנגב היא ירושלם ועלה הגבול אל ראש ההר אשר על פני גי הנם ימה אשר בקצה עמק רפאים צפנה	
יהושע	יהושע טו	ט	ותאר הגבול מראש ההר אל מעין מי נפתוח ויצא אל ערי הר עפרון ותאר הגבול בעלה היא קרית יערים	
יהושע	יהושע טו	י	ונסב הגבול מבעלה ימה אל הר שעיר ועבר אל כתף הר יערים מצפונה היא כסלון וירד בית שמש ועבר תמנה	
יהושע	יהושע טו	יא	ויצא הגבול אל כתף עקרון צפונה ותאר הגבול שכרונה ועבר הר הבעלה ויצא יבנאל והיו תצאות הגבול ימה	
יהושע	יהושע טו	יב	וגבול ים הימה הגדול וגבול זה גבול בני יהודה סביב למשפחתם	
יהושע	יהושע טו	יג	ולכלב בן יפנה נתן חלק בתוך בני יהודה אל פי יהוה ליהושע את קרית ארבע אבי הענק היא חברון	
יהושע	יהושע טו	יד	וירש משם כלב את שלושה בני הענק את ששי ואת אחימן ואת תלמי ילידי הענק	
יהושע	יהושע טו	טו	ויעל משם אל ישבי דבר ושם דבר לפנים קרית ספר	
יהושע	יהושע טו	טז	ויאמר כלב אשר יכה את קרית ספר ולכדה ונתתי לו את עכסה בתי לאשה	
יהושע	יהושע טו	יז	וילכדה עתניאל בן קנז אחי כלב ויתן לו את עכסה בתו לאשה	
יהושע	יהושע טו	יח	ויהי בבואה ותסיתהו לשאול מאת אביה שדה ותצנח מעל החמור ויאמר לה כלב מה לך	
יהושע	יהושע טו	יט	ותאמר תנה לי ברכה כי ארץ הנגב נתתני ונתתה לי גלת מים ויתן לה את גלת עליות ואת גלת תחתיות	
יהושע	יהושע טו	כ	זאת נחלת מטה בני יהודה למשפחתם	
יהושע	יהושע טו	כא	ויהיו הערים מקצה למטה בני יהודה אל גבול אדום בנגבה קבצאל ועדר ויגור	
יהושע	יהושע טו	כב	וקינה ודימונה ועדעדה	
יהושע	יהושע טו	כג	וקדש וחצור ויתנן	
יהושע	יהושע טו	כד	זיף וטלם ובעלות	
יהושע	יהושע טו	כה	וחצור חדתה וקריות חצרון היא חצור	
יהושע	יהושע טו	כו	אמם ושמע ומולדה	
יהושע	יהושע טו	כז	וחצר גדה וחשמון ובית פלט	
יהושע	יהושע טו	כח	וחצר שועל ובאר שבע ובזיותיה	
יהושע	יהושע טו	כט	בעלה ועיים ועצם	
יהושע	יהושע טו	ל	ואלתולד וכסיל וחרמה	
יהושע	יהושע טו	לא	וצקלג ומדמנה וסנסנה	
יהושע	יהושע טו	לב	ולבאות ושלחים ועין ורמון כל ערים עשרים ותשע וחצריהן	
יהושע	יהושע טו	לג	בשפלה אשתאול וצרעה ואשנה	
יהושע	יהושע טו	לד	וזנוח ועין גנים תפוח והעינם	
יהושע	יהושע טו	לה	ירמות ועדלם שוכה ועזקה	
יהושע	יהושע טו	לו	ושערים ועדיתים והגדרה וגדרתים ערים ארבע עשרה וחצריהן	
יהושע	יהושע טו	לז	צנן וחדשה ומגדל גד	
יהושע	יהושע טו	לח	ודלען והמצפה ויקתאל	
יהושע	יהושע טו	לט	לכיש ובצקת ועגלון	
יהושע	יהושע טו	מ	וכבון ולחמס וכתליש	
יהושע	יהושע טו	מא	וגדרות בית דגון ונעמה ומקדה ערים שש עשרה וחצריהן	
יהושע	יהושע טו	מב	לבנה ועתר ועשן	
יהושע	יהושע טו	מג	ויפתח ואשנה ונציב	
יהושע	יהושע טו	מד	וקעילה ואכזיב ומראשה ערים תשע וחצריהן	
יהושע	יהושע טו	מה	עקרון ובנתיה וחצריה	
יהושע	יהושע טו	מו	מעקרון וימה כל אשר על יד אשדוד וחצריהן	
יהושע	יהושע טו	מז	אשדוד בנותיה וחצריה עזה בנותיה וחצריה עד נחל מצרים והים הגבול וגבול	
יהושע	יהושע טו	מח	ובהר שמיר ויתיר ושוכה	
יהושע	יהושע טו	מט	ודנה וקרית סנה היא דבר	
יהושע	יהושע טו	נ	וענב ואשתמה וענים	
יהושע	יהושע טו	נא	וגשן וחלן וגלה ערים אחת עשרה וחצריהן	
יהושע	יהושע טו	נב	ארב ורומה ואשען	
יהושע	יהושע טו	נג	וינים ובית תפוח ואפקה	
יהושע	יהושע טו	נד	וחמטה וקרית ארבע היא חברון וציער ערים תשע וחצריהן	
יהושע	יהושע טו	נה	מעון כרמל וזיף ויוטה	
יהושע	יהושע טו	נו	ויזרעאל ויקדעם וזנוח	
יהושע	יהושע טו	נז	הקין גבעה ותמנה ערים עשר וחצריהן	
יהושע	יהושע טו	נח	חלחול בית צור וגדור	
יהושע	יהושע טו	נט	ומערת ובית ענות ואלתקן ערים שש וחצריהן	
יהושע	יהושע טו	ס	קרית בעל היא קרית יערים והרבה ערים שתים וחצריהן	
יהושע	יהושע טו	סא	במדבר בית הערבה מדין וסככה	
יהושע	יהושע טו	סב	והנבשן ועיר המלח ועין גדי ערים שש וחצריהן	
יהושע	יהושע טו	סג	ואת היבוסי יושבי ירושלם לא יוכלו בני יהודה להורישם וישב היבוסי את בני יהודה בירושלם עד היום הזה	
יהושע	יהושע טז	א	ויצא הגורל לבני יוסף מירדן יריחו למי יריחו מזרחה המדבר עלה מיריחו בהר בית אל	
יהושע	יהושע טז	ב	ויצא מבית אל לוזה ועבר אל גבול הארכי עטרות	
יהושע	יהושע טז	ג	וירד ימה אל גבול היפלטי עד גבול בית חורן תחתון ועד גזר והיו תצאתו ימה	
יהושע	יהושע טז	ד	וינחלו בני יוסף מנשה ואפרים	
יהושע	יהושע טז	ה	ויהי גבול בני אפרים למשפחתם ויהי גבול נחלתם מזרחה עטרות אדר עד בית חורן עליון	
יהושע	יהושע טז	ו	ויצא הגבול הימה המכמתת מצפון ונסב הגבול מזרחה תאנת שלה ועבר אותו ממזרח ינוחה	
יהושע	יהושע טז	ז	וירד מינוחה עטרות ונערתה ופגע ביריחו ויצא הירדן	
יהושע	יהושע טז	ח	מתפוח ילך הגבול ימה נחל קנה והיו תצאתיו הימה זאת נחלת מטה בני אפרים למשפחתם	
יהושע	יהושע טז	ט	והערים המבדלות לבני אפרים בתוך נחלת בני מנשה כל הערים וחצריהן	
יהושע	יהושע טז	י	ולא הורישו את הכנעני היושב בגזר וישב הכנעני בקרב אפרים עד היום הזה ויהי למס עבד	
יהושע	יהושע יז	א	ויהי הגורל למטה מנשה כי הוא בכור יוסף למכיר בכור מנשה אבי הגלעד כי הוא היה איש מלחמה ויהי לו הגלעד והבשן	
יהושע	יהושע יז	ב	ויהי לבני מנשה הנותרים למשפחתם לבני אביעזר ולבני חלק ולבני אשריאל ולבני שכם ולבני חפר ולבני שמידע אלה בני מנשה בן יוסף הזכרים למשפחתם	
יהושע	יהושע יז	ג	ולצלפחד בן חפר בן גלעד בן מכיר בן מנשה לא היו לו בנים כי אם בנות ואלה שמות בנתיו מחלה ונעה חגלה מלכה ותרצה	
יהושע	יהושע יז	ד	ותקרבנה לפני אלעזר הכהן ולפני יהושע בן נון ולפני הנשיאים לאמר יהוה צוה את משה לתת לנו נחלה בתוך אחינו ויתן להם אל פי יהוה נחלה בתוך אחי אביהן	
יהושע	יהושע יז	ה	ויפלו חבלי מנשה עשרה לבד מארץ הגלעד והבשן אשר מעבר לירדן	
יהושע	יהושע יז	ו	כי בנות מנשה נחלו נחלה בתוך בניו וארץ הגלעד היתה לבני מנשה הנותרים	
יהושע	יהושע יז	ז	ויהי גבול מנשה מאשר המכמתת אשר על פני שכם והלך הגבול אל הימין אל ישבי עין תפוח	
יהושע	יהושע יז	ח	למנשה היתה ארץ תפוח ותפוח אל גבול מנשה לבני אפרים	
יהושע	יהושע יז	ט	וירד הגבול נחל קנה נגבה לנחל ערים האלה לאפרים בתוך ערי מנשה וגבול מנשה מצפון לנחל ויהי תצאתיו הימה	
יהושע	יהושע יז	י	נגבה לאפרים וצפונה למנשה ויהי הים גבולו ובאשר יפגעון מצפון וביששכר ממזרח	
יהושע	יהושע יז	יא	ויהי למנשה ביששכר ובאשר בית שאן ובנותיה ויבלעם ובנותיה ואת ישבי דאר ובנותיה וישבי עין דר ובנתיה וישבי תענך ובנתיה וישבי מגדו ובנותיה שלשת הנפת	
יהושע	יהושע יז	יב	ולא יכלו בני מנשה להוריש את הערים האלה ויואל הכנעני לשבת בארץ הזאת	
יהושע	יהושע יז	יג	ויהי כי חזקו בני ישראל ויתנו את הכנעני למס והורש לא הורישו	
יהושע	יהושע יז	יד	וידברו בני יוסף את יהושע לאמר מדוע נתתה לי נחלה גורל אחד וחבל אחד ואני עם רב עד אשר עד כה ברכני יהוה	
יהושע	יהושע יז	טו	ויאמר אליהם יהושע אם עם רב אתה עלה לך היערה ובראת לך שם בארץ הפרזי והרפאים כי אץ לך הר אפרים	
יהושע	יהושע יז	טז	ויאמרו בני יוסף לא ימצא לנו ההר ורכב ברזל בכל הכנעני הישב בארץ העמק לאשר בבית שאן ובנותיה ולאשר בעמק יזרעאל	
יהושע	יהושע יז	יז	ויאמר יהושע אל בית יוסף לאפרים ולמנשה לאמר עם רב אתה וכח גדול לך לא יהיה לך גורל אחד	
יהושע	יהושע יז	יח	כי הר יהיה לך כי יער הוא ובראתו והיה לך תצאתיו כי תוריש את הכנעני כי רכב ברזל לו כי חזק הוא	
יהושע	יהושע יח	א	ויקהלו כל עדת בני ישראל שלה וישכינו שם את אהל מועד והארץ נכבשה לפניהם	
יהושע	יהושע יח	ב	ויותרו בבני ישראל אשר לא חלקו את נחלתם שבעה שבטים	
יהושע	יהושע יח	ג	ויאמר יהושע אל בני ישראל עד אנה אתם מתרפים לבוא לרשת את הארץ אשר נתן לכם יהוה אלהי אבותיכם	
יהושע	יהושע יח	ד	הבו לכם שלשה אנשים לשבט ואשלחם ויקמו ויתהלכו בארץ ויכתבו אותה לפי נחלתם ויבאו אלי	
יהושע	יהושע יח	ה	והתחלקו אתה לשבעה חלקים יהודה יעמד על גבולו מנגב ובית יוסף יעמדו על גבולם מצפון	
יהושע	יהושע יח	ו	ואתם תכתבו את הארץ שבעה חלקים והבאתם אלי הנה ויריתי לכם גורל פה לפני יהוה אלהינו	
יהושע	יהושע יח	ז	כי אין חלק ללוים בקרבכם כי כהנת יהוה נחלתו וגד וראובן וחצי שבט המנשה לקחו נחלתם מעבר לירדן מזרחה אשר נתן להם משה עבד יהוה	
יהושע	יהושע יח	ח	ויקמו האנשים וילכו ויצו יהושע את ההלכים לכתב את הארץ לאמר לכו והתהלכו בארץ וכתבו אותה ושובו אלי ופה אשליך לכם גורל לפני יהוה בשלה	
יהושע	יהושע יח	ט	וילכו האנשים ויעברו בארץ ויכתבוה לערים לשבעה חלקים על ספר ויבאו אל יהושע אל המחנה שלה	
יהושע	יהושע יח	י	וישלך להם יהושע גורל בשלה לפני יהוה ויחלק שם יהושע את הארץ לבני ישראל כמחלקתם	
יהושע	יהושע יח	יא	ויעל גורל מטה בני בנימן למשפחתם ויצא גבול גורלם בין בני יהודה ובין בני יוסף	
יהושע	יהושע יח	יב	ויהי להם הגבול לפאת צפונה מן הירדן ועלה הגבול אל כתף יריחו מצפון ועלה בהר ימה והיה תצאתיו מדברה בית און	
יהושע	יהושע יח	יג	ועבר משם הגבול לוזה אל כתף לוזה נגבה היא בית אל וירד הגבול עטרות אדר על ההר אשר מנגב לבית חרון תחתון	
יהושע	יהושע יח	יד	ותאר הגבול ונסב לפאת ים נגבה מן ההר אשר על פני בית חרון נגבה והיה תצאתיו אל קרית בעל היא קרית יערים עיר בני יהודה זאת פאת ים	
יהושע	יהושע יח	טו	ופאת נגבה מקצה קרית יערים ויצא הגבול ימה ויצא אל מעין מי נפתוח	
יהושע	יהושע יח	טז	וירד הגבול אל קצה ההר אשר על פני גי בן הנם אשר בעמק רפאים צפונה וירד גי הנם אל כתף היבוסי נגבה וירד עין רגל	
יהושע	יהושע יח	יז	ותאר מצפון ויצא עין שמש ויצא אל גלילות אשר נכח מעלה אדמים וירד אבן בהן בן ראובן	
יהושע	יהושע יח	יח	ועבר אל כתף מול הערבה צפונה וירד הערבתה	
יהושע	יהושע יח	יט	ועבר הגבול אל כתף בית חגלה צפונה והיה תצאותיו הגבול אל לשון ים המלח צפונה אל קצה הירדן נגבה זה גבול נגב	
יהושע	יהושע יח	כ	והירדן יגבל אתו לפאת קדמה זאת נחלת בני בנימן לגבולתיה סביב למשפחתם	
יהושע	יהושע יח	כא	והיו הערים למטה בני בנימן למשפחותיהם יריחו ובית חגלה ועמק קציץ	
יהושע	יהושע יח	כב	ובית הערבה וצמרים ובית אל	
יהושע	יהושע יח	כג	והעוים והפרה ועפרה	
יהושע	יהושע יח	כד	וכפר העמני והעפני וגבע ערים שתים עשרה וחצריהן	
יהושע	יהושע יח	כה	גבעון והרמה ובארות	
יהושע	יהושע יח	כו	והמצפה והכפירה והמצה	
יהושע	יהושע יח	כז	ורקם וירפאל ותראלה	
יהושע	יהושע יח	כח	וצלע האלף והיבוסי היא ירושלם גבעת קרית ערים ארבע עשרה וחצריהן זאת נחלת בני בנימן למשפחתם	
יהושע	יהושע יט	א	ויצא הגורל השני לשמעון למטה בני שמעון למשפחותם ויהי נחלתם בתוך נחלת בני יהודה	
יהושע	יהושע יט	ב	ויהי להם בנחלתם באר שבע ושבע ומולדה	
יהושע	יהושע יט	ג	וחצר שועל ובלה ועצם	
יהושע	יהושע יט	ד	ואלתולד ובתול וחרמה	
יהושע	יהושע יט	ה	וצקלג ובית המרכבות וחצר סוסה	
יהושע	יהושע יט	ו	ובית לבאות ושרוחן ערים שלש עשרה וחצריהן	
יהושע	יהושע יט	ז	עין רמון ועתר ועשן ערים ארבע וחצריהן	
יהושע	יהושע יט	ח	וכל החצרים אשר סביבות הערים האלה עד בעלת באר ראמת נגב זאת נחלת מטה בני שמעון למשפחתם	
יהושע	יהושע יט	ט	מחבל בני יהודה נחלת בני שמעון כי היה חלק בני יהודה רב מהם וינחלו בני שמעון בתוך נחלתם	
יהושע	יהושע יט	י	ויעל הגורל השלישי לבני זבולן למשפחתם ויהי גבול נחלתם עד שריד	
יהושע	יהושע יט	יא	ועלה גבולם לימה ומרעלה ופגע בדבשת ופגע אל הנחל אשר על פני יקנעם	
יהושע	יהושע יט	יב	ושב משריד קדמה מזרח השמש על גבול כסלת תבר ויצא אל הדברת ועלה יפיע	
יהושע	יהושע יט	יג	ומשם עבר קדמה מזרחה גתה חפר עתה קצין ויצא רמון המתאר הנעה	
יהושע	יהושע יט	יד	ונסב אתו הגבול מצפון חנתן והיו תצאתיו גי יפתח אל	
יהושע	יהושע יט	טו	וקטת ונהלל ושמרון וידאלה ובית לחם ערים שתים עשרה וחצריהן	
יהושע	יהושע יט	טז	זאת נחלת בני זבולן למשפחותם הערים האלה וחצריהן	
יהושע	יהושע יט	יז	ליששכר יצא הגורל הרביעי לבני יששכר למשפחותם	
יהושע	יהושע יט	יח	ויהי גבולם יזרעאלה והכסולת ושונם	
יהושע	יהושע יט	יט	וחפרים ושיאן ואנחרת	
יהושע	יהושע יט	כ	והרבית וקשיון ואבץ	
יהושע	יהושע יט	כא	ורמת ועין גנים ועין חדה ובית פצץ	
יהושע	יהושע יט	כב	ופגע הגבול בתבור ושחצומה ובית שמש והיו תצאות גבולם הירדן ערים שש עשרה וחצריהן	
יהושע	יהושע יט	כג	זאת נחלת מטה בני יששכר למשפחתם הערים וחצריהן	
יהושע	יהושע יט	כד	ויצא הגורל החמישי למטה בני אשר למשפחותם	
יהושע	יהושע יט	כה	ויהי גבולם חלקת וחלי ובטן ואכשף	
יהושע	יהושע יט	כו	ואלמלך ועמעד ומשאל ופגע בכרמל הימה ובשיחור לבנת	
יהושע	יהושע יט	כז	ושב מזרח השמש בית דגן ופגע בזבלון ובגי יפתח אל צפונה בית העמק ונעיאל ויצא אל כבול משמאל	
יהושע	יהושע יט	כח	ועברן ורחב וחמון וקנה עד צידון רבה	
יהושע	יהושע יט	כט	ושב הגבול הרמה ועד עיר מבצר צר ושב הגבול חסה ויהיו תצאתיו הימה מחבל אכזיבה	
יהושע	יהושע יט	ל	ועמה ואפק ורחב ערים עשרים ושתים וחצריהן	
יהושע	יהושע יט	לא	זאת נחלת מטה בני אשר למשפחתם הערים האלה וחצריהן	
יהושע	יהושע יט	לב	לבני נפתלי יצא הגורל הששי לבני נפתלי למשפחתם	
יהושע	יהושע יט	לג	ויהי גבולם מחלף מאלון בצעננים ואדמי הנקב ויבנאל עד לקום ויהי תצאתיו הירדן	
יהושע	יהושע יט	לד	ושב הגבול ימה אזנות תבור ויצא משם חוקקה ופגע בזבלון מנגב ובאשר פגע מים וביהודה הירדן מזרח השמש	
יהושע	יהושע יט	לה	וערי מבצר הצדים צר וחמת רקת וכנרת	
יהושע	יהושע יט	לו	ואדמה והרמה וחצור	
יהושע	יהושע יט	לז	וקדש ואדרעי ועין חצור	
יהושע	יהושע יט	לח	ויראון ומגדל אל חרם ובית ענת ובית שמש ערים תשע עשרה וחצריהן	
יהושע	יהושע יט	לט	זאת נחלת מטה בני נפתלי למשפחתם הערים וחצריהן	
יהושע	יהושע יט	מ	למטה בני דן למשפחתם יצא הגורל השביעי	
יהושע	יהושע יט	מא	ויהי גבול נחלתם צרעה ואשתאול ועיר שמש	
יהושע	יהושע יט	מב	ושעלבין ואילון ויתלה	
יהושע	יהושע יט	מג	ואילון ותמנתה ועקרון	
יהושע	יהושע יט	מד	ואלתקה וגבתון ובעלת	
יהושע	יהושע יט	מה	ויהד ובני ברק וגת רמון	
יהושע	יהושע יט	מו	ומי הירקון והרקון עם הגבול מול יפו	
יהושע	יהושע יט	מז	ויצא גבול בני דן מהם ויעלו בני דן וילחמו עם לשם וילכדו אותה ויכו אותה לפי חרב וירשו אותה וישבו בה ויקראו ללשם דן כשם דן אביהם	
יהושע	יהושע יט	מח	זאת נחלת מטה בני דן למשפחתם הערים האלה וחצריהן	
יהושע	יהושע יט	מט	ויכלו לנחל את הארץ לגבולתיה ויתנו בני ישראל נחלה ליהושע בן נון בתוכם	
יהושע	יהושע יט	נ	על פי יהוה נתנו לו את העיר אשר שאל את תמנת סרח בהר אפרים ויבנה את העיר וישב בה	
יהושע	יהושע יט	נא	אלה הנחלת אשר נחלו אלעזר הכהן ויהושע בן נון וראשי האבות למטות בני ישראל בגורל בשלה לפני יהוה פתח אהל מועד ויכלו מחלק את הארץ	
יהושע	יהושע כ	א	וידבר יהוה אל יהושע לאמר	
יהושע	יהושע כ	ב	דבר אל בני ישראל לאמר תנו לכם את ערי המקלט אשר דברתי אליכם ביד משה	
יהושע	יהושע כ	ג	לנוס שמה רוצח מכה נפש בשגגה בבלי דעת והיו לכם למקלט מגאל הדם	
יהושע	יהושע כ	ד	ונס אל אחת מהערים האלה ועמד פתח שער העיר ודבר באזני זקני העיר ההיא את דבריו ואספו אתו העירה אליהם ונתנו לו מקום וישב עמם	
יהושע	יהושע כ	ה	וכי ירדף גאל הדם אחריו ולא יסגרו את הרצח בידו כי בבלי דעת הכה את רעהו ולא שנא הוא לו מתמול שלשום	
יהושע	יהושע כ	ו	וישב בעיר ההיא עד עמדו לפני העדה למשפט עד מות הכהן הגדול אשר יהיה בימים ההם אז ישוב הרוצח ובא אל עירו ואל ביתו אל העיר אשר נס משם	
יהושע	יהושע כ	ז	ויקדשו את קדש בגליל בהר נפתלי ואת שכם בהר אפרים ואת קרית ארבע היא חברון בהר יהודה	
יהושע	יהושע כ	ח	ומעבר לירדן יריחו מזרחה נתנו את בצר במדבר במישר ממטה ראובן ואת ראמת בגלעד ממטה גד ואת גלון בבשן ממטה מנשה	
יהושע	יהושע כ	ט	אלה היו ערי המועדה לכל בני ישראל ולגר הגר בתוכם לנוס שמה כל מכה נפש בשגגה ולא ימות ביד גאל הדם עד עמדו לפני העדה	
יהושע	יהושע כא	א	ויגשו ראשי אבות הלוים אל אלעזר הכהן ואל יהושע בן נון ואל ראשי אבות המטות לבני ישראל	
יהושע	יהושע כא	ב	וידברו אליהם בשלה בארץ כנען לאמר יהוה צוה ביד משה לתת לנו ערים לשבת ומגרשיהן לבהמתנו	
יהושע	יהושע כא	ג	ויתנו בני ישראל ללוים מנחלתם אל פי יהוה את הערים האלה ואת מגרשיהן	
יהושע	יהושע כא	ד	ויצא הגורל למשפחת הקהתי ויהי לבני אהרן הכהן מן הלוים ממטה יהודה וממטה השמעני וממטה בנימן בגורל ערים שלש עשרה	
יהושע	יהושע כא	ה	ולבני קהת הנותרים ממשפחת מטה אפרים וממטה דן ומחצי מטה מנשה בגורל ערים עשר	
יהושע	יהושע כא	ו	ולבני גרשון ממשפחות מטה יששכר וממטה אשר וממטה נפתלי ומחצי מטה מנשה בבשן בגורל ערים שלש עשרה	
יהושע	יהושע כא	ז	לבני מררי למשפחתם ממטה ראובן וממטה גד וממטה זבולן ערים שתים עשרה	
יהושע	יהושע כא	ח	ויתנו בני ישראל ללוים את הערים האלה ואת מגרשיהן כאשר צוה יהוה ביד משה בגורל	
יהושע	יהושע כא	ט	ויתנו ממטה בני יהודה וממטה בני שמעון את הערים האלה אשר יקרא אתהן בשם	
יהושע	יהושע כא	י	ויהי לבני אהרן ממשפחות הקהתי מבני לוי כי להם היה הגורל ריאשנה	
יהושע	יהושע כא	יא	ויתנו להם את קרית ארבע אבי הענוק היא חברון בהר יהודה ואת מגרשה סביבתיה	
יהושע	יהושע כא	יב	ואת שדה העיר ואת חצריה נתנו לכלב בן יפנה באחזתו	
יהושע	יהושע כא	יג	ולבני אהרן הכהן נתנו את עיר מקלט הרצח את חברון ואת מגרשה ואת לבנה ואת מגרשה	
יהושע	יהושע כא	יד	ואת יתר ואת מגרשה ואת אשתמע ואת מגרשה	
יהושע	יהושע כא	טו	ואת חלן ואת מגרשה ואת דבר ואת מגרשה	
יהושע	יהושע כא	טז	ואת עין ואת מגרשה ואת יטה ואת מגרשה את בית שמש ואת מגרשה ערים תשע מאת שני השבטים האלה	
יהושע	יהושע כא	יז	וממטה בנימן את גבעון ואת מגרשה את גבע ואת מגרשה	
יהושע	יהושע כא	יח	את ענתות ואת מגרשה ואת עלמון ואת מגרשה ערים ארבע	
יהושע	יהושע כא	יט	כל ערי בני אהרן הכהנים שלש עשרה ערים ומגרשיהן	
יהושע	יהושע כא	כ	ולמשפחות בני קהת הלוים הנותרים מבני קהת ויהי ערי גורלם ממטה אפרים	
יהושע	יהושע כא	כא	ויתנו להם את עיר מקלט הרצח את שכם ואת מגרשה בהר אפרים ואת גזר ואת מגרשה	
יהושע	יהושע כא	כב	ואת קבצים ואת מגרשה ואת בית חורן ואת מגרשה ערים ארבע	
יהושע	יהושע כא	כג	וממטה דן את אלתקא ואת מגרשה את גבתון ואת מגרשה	
יהושע	יהושע כא	כד	את אילון ואת מגרשה את גת רמון ואת מגרשה ערים ארבע	
יהושע	יהושע כא	כה	וממחצית מטה מנשה את תענך ואת מגרשה ואת גת רמון ואת מגרשה ערים שתים	
יהושע	יהושע כא	כו	כל ערים עשר ומגרשיהן למשפחות בני קהת הנותרים	
יהושע	יהושע כא	כז	ולבני גרשון ממשפחת הלוים מחצי מטה מנשה את עיר מקלט הרצח את גלון בבשן ואת מגרשה ואת בעשתרה ואת מגרשה ערים שתים	
יהושע	יהושע כא	כח	וממטה יששכר את קשיון ואת מגרשה את דברת ואת מגרשה	
יהושע	יהושע כא	כט	את ירמות ואת מגרשה את עין גנים ואת מגרשה ערים ארבע	
יהושע	יהושע כא	ל	וממטה אשר את משאל ואת מגרשה את עבדון ואת מגרשה	
יהושע	יהושע כא	לא	את חלקת ואת מגרשה ואת רחב ואת מגרשה ערים ארבע	
יהושע	יהושע כא	לב	וממטה נפתלי את עיר מקלט הרצח את קדש בגליל ואת מגרשה ואת חמת דאר ואת מגרשה ואת קרתן ואת מגרשה ערים שלש	
יהושע	יהושע כא	לג	כל ערי הגרשני למשפחתם שלש עשרה עיר ומגרשיהן	
יהושע	יהושע כא	לד	ולמשפחות בני מררי הלוים הנותרים מאת מטה זבולן את יקנעם ואת מגרשה את קרתה ואת מגרשה	
יהושע	יהושע כא	לה	את דמנה ואת מגרשה את נהלל ואת מגרשה ערים ארבע [וממטה ראובן את בצר ואת מגרשה ואת יהצה ואת מגרשה את קדמות ואת מגרשה ואת מיפעת ואת מגרשה ערים ארבע]	
יהושע	יהושע כא	לו	וממטה גד את עיר מקלט הרצח את רמת בגלעד ואת מגרשה ואת מחנים ואת מגרשה	
יהושע	יהושע כא	לז	את חשבון ואת מגרשה את יעזר ואת מגרשה כל ערים ארבע	
יהושע	יהושע כא	לח	כל הערים לבני מררי למשפחתם הנותרים ממשפחות הלוים ויהי גורלם ערים שתים עשרה	
יהושע	יהושע כא	לט	כל ערי הלוים בתוך אחזת בני ישראל ערים ארבעים ושמנה ומגרשיהן	
יהושע	יהושע כא	מ	תהיינה הערים האלה עיר עיר ומגרשיה סביבתיה כן לכל הערים האלה	
יהושע	יהושע כא	מא	ויתן יהוה לישראל את כל הארץ אשר נשבע לתת לאבותם וירשוה וישבו בה	
יהושע	יהושע כא	מב	וינח יהוה להם מסביב ככל אשר נשבע לאבותם ולא עמד איש בפניהם מכל איביהם את כל איביהם נתן יהוה בידם	
יהושע	יהושע כא	מג	לא נפל דבר מכל הדבר הטוב אשר דבר יהוה אל בית ישראל הכל בא	
יהושע	יהושע כב	א	אז יקרא יהושע לראובני ולגדי ולחצי מטה מנשה	
יהושע	יהושע כב	ב	ויאמר אליהם אתם שמרתם את כל אשר צוה אתכם משה עבד יהוה ותשמעו בקולי לכל אשר צויתי אתכם	
יהושע	יהושע כב	ג	לא עזבתם את אחיכם זה ימים רבים עד היום הזה ושמרתם את משמרת מצות יהוה אלהיכם	
יהושע	יהושע כב	ד	ועתה הניח יהוה אלהיכם לאחיכם כאשר דבר להם ועתה פנו ולכו לכם לאהליכם אל ארץ אחזתכם אשר נתן לכם משה עבד יהוה בעבר הירדן	
יהושע	יהושע כב	ה	רק שמרו מאד לעשות את המצוה ואת התורה אשר צוה אתכם משה עבד יהוה לאהבה את יהוה אלהיכם וללכת בכל דרכיו ולשמר מצותיו ולדבקה בו ולעבדו בכל לבבכם ובכל נפשכם	
יהושע	יהושע כב	ו	ויברכם יהושע וישלחם וילכו אל אהליהם	
יהושע	יהושע כב	ז	ולחצי שבט המנשה נתן משה בבשן ולחציו נתן יהושע עם אחיהם מעבר הירדן ימה וגם כי שלחם יהושע אל אהליהם ויברכם	
יהושע	יהושע כב	ח	ויאמר אליהם לאמר בנכסים רבים שובו אל אהליכם ובמקנה רב מאד בכסף ובזהב ובנחשת ובברזל ובשלמות הרבה מאד חלקו שלל איביכם עם אחיכם	
יהושע	יהושע כב	ט	וישבו וילכו בני ראובן ובני גד וחצי שבט המנשה מאת בני ישראל משלה אשר בארץ כנען ללכת אל ארץ הגלעד אל ארץ אחזתם אשר נאחזו בה על פי יהוה ביד משה	
יהושע	יהושע כב	י	ויבאו אל גלילות הירדן אשר בארץ כנען ויבנו בני ראובן ובני גד וחצי שבט המנשה שם מזבח על הירדן מזבח גדול למראה	
יהושע	יהושע כב	יא	וישמעו בני ישראל לאמר הנה בנו בני ראובן ובני גד וחצי שבט המנשה את המזבח אל מול ארץ כנען אל גלילות הירדן אל עבר בני ישראל	
יהושע	יהושע כב	יב	וישמעו בני ישראל ויקהלו כל עדת בני ישראל שלה לעלות עליהם לצבא	
יהושע	יהושע כב	יג	וישלחו בני ישראל אל בני ראובן ואל בני גד ואל חצי שבט מנשה אל ארץ הגלעד את פינחס בן אלעזר הכהן	
יהושע	יהושע כב	יד	ועשרה נשאים עמו נשיא אחד נשיא אחד לבית אב לכל מטות ישראל ואיש ראש בית אבותם המה לאלפי ישראל	
יהושע	יהושע כב	טו	ויבאו אל בני ראובן ואל בני גד ואל חצי שבט מנשה אל ארץ הגלעד וידברו אתם לאמר	
יהושע	יהושע כב	טז	כה אמרו כל עדת יהוה מה המעל הזה אשר מעלתם באלהי ישראל לשוב היום מאחרי יהוה בבנותכם לכם מזבח למרדכם היום ביהוה	
יהושע	יהושע כב	יז	המעט לנו את עון פעור אשר לא הטהרנו ממנו עד היום הזה ויהי הנגף בעדת יהוה	
יהושע	יהושע כב	יח	ואתם תשבו היום מאחרי יהוה והיה אתם תמרדו היום ביהוה ומחר אל כל עדת ישראל יקצף	
יהושע	יהושע כב	יט	ואך אם טמאה ארץ אחזתכם עברו לכם אל ארץ אחזת יהוה אשר שכן שם משכן יהוה והאחזו בתוכנו וביהוה אל תמרדו ואתנו אל תמרדו בבנתכם לכם מזבח מבלעדי מזבח יהוה אלהינו	
יהושע	יהושע כב	כ	הלוא עכן בן זרח מעל מעל בחרם ועל כל עדת ישראל היה קצף והוא איש אחד לא גוע בעונו	
יהושע	יהושע כב	כא	ויענו בני ראובן ובני גד וחצי שבט המנשה וידברו את ראשי אלפי ישראל	
יהושע	יהושע כב	כב	אל אלהים יהוה אל אלהים יהוה הוא ידע וישראל הוא ידע אם במרד ואם במעל ביהוה אל תושיענו היום הזה	
יהושע	יהושע כב	כג	לבנות לנו מזבח לשוב מאחרי יהוה ואם להעלות עליו עולה ומנחה ואם לעשות עליו זבחי שלמים יהוה הוא יבקש	
יהושע	יהושע כב	כד	ואם לא מדאגה מדבר עשינו את זאת לאמר מחר יאמרו בניכם לבנינו לאמר מה לכם וליהוה אלהי ישראל	
יהושע	יהושע כב	כה	וגבול נתן יהוה ביננו וביניכם בני ראובן ובני גד את הירדן אין לכם חלק ביהוה והשביתו בניכם את בנינו לבלתי ירא את יהוה	
יהושע	יהושע כב	כו	ונאמר נעשה נא לנו לבנות את המזבח לא לעולה ולא לזבח	
יהושע	יהושע כב	כז	כי עד הוא בינינו וביניכם ובין דרותינו אחרינו לעבד את עבדת יהוה לפניו בעלותינו ובזבחינו ובשלמינו ולא יאמרו בניכם מחר לבנינו אין לכם חלק ביהוה	
יהושע	יהושע כב	כח	ונאמר והיה כי יאמרו אלינו ואל דרתינו מחר ואמרנו ראו את תבנית מזבח יהוה אשר עשו אבותינו לא לעולה ולא לזבח כי עד הוא בינינו וביניכם	
יהושע	יהושע כב	כט	חלילה לנו ממנו למרד ביהוה ולשוב היום מאחרי יהוה לבנות מזבח לעלה למנחה ולזבח מלבד מזבח יהוה אלהינו אשר לפני משכנו	
יהושע	יהושע כב	ל	וישמע פינחס הכהן ונשיאי העדה וראשי אלפי ישראל אשר אתו את הדברים אשר דברו בני ראובן ובני גד ובני מנשה וייטב בעיניהם	
יהושע	יהושע כב	לא	ויאמר פינחס בן אלעזר הכהן אל בני ראובן ואל בני גד ואל בני מנשה היום ידענו כי בתוכנו יהוה אשר לא מעלתם ביהוה המעל הזה אז הצלתם את בני ישראל מיד יהוה	
יהושע	יהושע כב	לב	וישב פינחס בן אלעזר הכהן והנשיאים מאת בני ראובן ומאת בני גד מארץ הגלעד אל ארץ כנען אל בני ישראל וישבו אותם דבר	
יהושע	יהושע כב	לג	וייטב הדבר בעיני בני ישראל ויברכו אלהים בני ישראל ולא אמרו לעלות עליהם לצבא לשחת את הארץ אשר בני ראובן ובני גד ישבים בה	
יהושע	יהושע כב	לד	ויקראו בני ראובן ובני גד למזבח כי עד הוא בינתינו כי יהוה האלהים	
יהושע	יהושע כג	א	ויהי מימים רבים אחרי אשר הניח יהוה לישראל מכל איביהם מסביב ויהושע זקן בא בימים	
יהושע	יהושע כג	ב	ויקרא יהושע לכל ישראל לזקניו ולראשיו ולשפטיו ולשטריו ויאמר אלהם אני זקנתי באתי בימים	
יהושע	יהושע כג	ג	ואתם ראיתם את כל אשר עשה יהוה אלהיכם לכל הגוים האלה מפניכם כי יהוה אלהיכם הוא הנלחם לכם	
יהושע	יהושע כג	ד	ראו הפלתי לכם את הגוים הנשארים האלה בנחלה לשבטיכם מן הירדן וכל הגוים אשר הכרתי והים הגדול מבוא השמש	
יהושע	יהושע כג	ה	ויהוה אלהיכם הוא יהדפם מפניכם והוריש אתם מלפניכם וירשתם את ארצם כאשר דבר יהוה אלהיכם לכם	
יהושע	יהושע כג	ו	וחזקתם מאד לשמר ולעשות את כל הכתוב בספר תורת משה לבלתי סור ממנו ימין ושמאול	
יהושע	יהושע כג	ז	לבלתי בוא בגוים האלה הנשארים האלה אתכם ובשם אלהיהם לא תזכירו ולא תשביעו ולא תעבדום ולא תשתחוו להם	
יהושע	יהושע כג	ח	כי אם ביהוה אלהיכם תדבקו כאשר עשיתם עד היום הזה	
יהושע	יהושע כג	ט	ויורש יהוה מפניכם גוים גדלים ועצומים ואתם לא עמד איש בפניכם עד היום הזה	
יהושע	יהושע כג	י	איש אחד מכם ירדף אלף כי יהוה אלהיכם הוא הנלחם לכם כאשר דבר לכם	
יהושע	יהושע כג	יא	ונשמרתם מאד לנפשתיכם לאהבה את יהוה אלהיכם	
יהושע	יהושע כג	יב	כי אם שוב תשובו ודבקתם ביתר הגוים האלה הנשארים האלה אתכם והתחתנתם בהם ובאתם בהם והם בכם	
יהושע	יהושע כג	יג	ידוע תדעו כי לא יוסיף יהוה אלהיכם להוריש את הגוים האלה מלפניכם והיו לכם לפח ולמוקש ולשטט בצדיכם ולצננים בעיניכם עד אבדכם מעל האדמה הטובה הזאת אשר נתן לכם יהוה אלהיכם	
יהושע	יהושע כג	יד	והנה אנכי הולך היום בדרך כל הארץ וידעתם בכל לבבכם ובכל נפשכם כי לא נפל דבר אחד מכל הדברים הטובים אשר דבר יהוה אלהיכם עליכם הכל באו לכם לא נפל ממנו דבר אחד	
יהושע	יהושע כג	טו	והיה כאשר בא עליכם כל הדבר הטוב אשר דבר יהוה אלהיכם אליכם כן יביא יהוה עליכם את כל הדבר הרע עד השמידו אותכם מעל האדמה הטובה הזאת אשר נתן לכם יהוה אלהיכם	
יהושע	יהושע כג	טז	בעברכם את ברית יהוה אלהיכם אשר צוה אתכם והלכתם ועבדתם אלהים אחרים והשתחויתם להם וחרה אף יהוה בכם ואבדתם מהרה מעל הארץ הטובה אשר נתן לכם	
יהושע	יהושע כד	א	ויאסף יהושע את כל שבטי ישראל שכמה ויקרא לזקני ישראל ולראשיו ולשפטיו ולשטריו ויתיצבו לפני האלהים	
יהושע	יהושע כד	ב	ויאמר יהושע אל כל העם כה אמר יהוה אלהי ישראל בעבר הנהר ישבו אבותיכם מעולם תרח אבי אברהם ואבי נחור ויעבדו אלהים אחרים	
יהושע	יהושע כד	ג	ואקח את אביכם את אברהם מעבר הנהר ואולך אותו בכל ארץ כנען וארב את זרעו ואתן לו את יצחק	
יהושע	יהושע כד	ד	ואתן ליצחק את יעקב ואת עשו ואתן לעשו את הר שעיר לרשת אותו ויעקב ובניו ירדו מצרים	
יהושע	יהושע כד	ה	ואשלח את משה ואת אהרן ואגף את מצרים כאשר עשיתי בקרבו ואחר הוצאתי אתכם	
יהושע	יהושע כד	ו	ואוציא את אבותיכם ממצרים ותבאו הימה וירדפו מצרים אחרי אבותיכם ברכב ובפרשים ים סוף	
יהושע	יהושע כד	ז	ויצעקו אל יהוה וישם מאפל ביניכם ובין המצרים ויבא עליו את הים ויכסהו ותראינה עיניכם את אשר עשיתי במצרים ותשבו במדבר ימים רבים	
יהושע	יהושע כד	ח	ואבאה אתכם אל ארץ האמרי היושב בעבר הירדן וילחמו אתכם ואתן אותם בידכם ותירשו את ארצם ואשמידם מפניכם	
יהושע	יהושע כד	ט	ויקם בלק בן צפור מלך מואב וילחם בישראל וישלח ויקרא לבלעם בן בעור לקלל אתכם	
יהושע	יהושע כד	י	ולא אביתי לשמע לבלעם ויברך ברוך אתכם ואצל אתכם מידו	
יהושע	יהושע כד	יא	ותעברו את הירדן ותבאו אל יריחו וילחמו בכם בעלי יריחו האמרי והפרזי והכנעני והחתי והגרגשי החוי והיבוסי ואתן אותם בידכם	
יהושע	יהושע כד	יב	ואשלח לפניכם את הצרעה ותגרש אותם מפניכם שני מלכי האמרי לא בחרבך ולא בקשתך	
יהושע	יהושע כד	יג	ואתן לכם ארץ אשר לא יגעת בה וערים אשר לא בניתם ותשבו בהם כרמים וזיתים אשר לא נטעתם אתם אכלים	
יהושע	יהושע כד	יד	ועתה יראו את יהוה ועבדו אתו בתמים ובאמת והסירו את אלהים אשר עבדו אבותיכם בעבר הנהר ובמצרים ועבדו את יהוה	
יהושע	יהושע כד	טו	ואם רע בעיניכם לעבד את יהוה בחרו לכם היום את מי תעבדון אם את אלהים אשר עבדו אבותיכם אשר בעבר הנהר ואם את אלהי האמרי אשר אתם ישבים בארצם ואנכי וביתי נעבד את יהוה	
יהושע	יהושע כד	טז	ויען העם ויאמר חלילה לנו מעזב את יהוה לעבד אלהים אחרים	
יהושע	יהושע כד	יז	כי יהוה אלהינו הוא המעלה אתנו ואת אבותינו מארץ מצרים מבית עבדים ואשר עשה לעינינו את האתות הגדלות האלה וישמרנו בכל הדרך אשר הלכנו בה ובכל העמים אשר עברנו בקרבם	
יהושע	יהושע כד	יח	ויגרש יהוה את כל העמים ואת האמרי ישב הארץ מפנינו גם אנחנו נעבד את יהוה כי הוא אלהינו	
יהושע	יהושע כד	יט	ויאמר יהושע אל העם לא תוכלו לעבד את יהוה כי אלהים קדשים הוא אל קנוא הוא לא ישא לפשעכם ולחטאותיכם	
יהושע	יהושע כד	כ	כי תעזבו את יהוה ועבדתם אלהי נכר ושב והרע לכם וכלה אתכם אחרי אשר היטיב לכם	
יהושע	יהושע כד	כא	ויאמר העם אל יהושע לא כי את יהוה נעבד	
יהושע	יהושע כד	כב	ויאמר יהושע אל העם עדים אתם בכם כי אתם בחרתם לכם את יהוה לעבד אותו ויאמרו עדים	
יהושע	יהושע כד	כג	ועתה הסירו את אלהי הנכר אשר בקרבכם והטו את לבבכם אל יהוה אלהי ישראל	
יהושע	יהושע כד	כד	ויאמרו העם אל יהושע את יהוה אלהינו נעבד ובקולו נשמע	
יהושע	יהושע כד	כה	ויכרת יהושע ברית לעם ביום ההוא וישם לו חק ומשפט בשכם	
יהושע	יהושע כד	כו	ויכתב יהושע את הדברים האלה בספר תורת אלהים ויקח אבן גדולה ויקימה שם תחת האלה אשר במקדש יהוה	
יהושע	יהושע כד	כז	ויאמר יהושע אל כל העם הנה האבן הזאת תהיה בנו לעדה כי היא שמעה את כל אמרי יהוה אשר דבר עמנו והיתה בכם לעדה פן תכחשון באלהיכם	
יהושע	יהושע כד	כח	וישלח יהושע את העם איש לנחלתו	
יהושע	יהושע כד	כט	ויהי אחרי הדברים האלה וימת יהושע בן נון עבד יהוה בן מאה ועשר שנים	
יהושע	יהושע כד	ל	ויקברו אתו בגבול נחלתו בתמנת סרח אשר בהר אפרים מצפון להר געש	
יהושע	יהושע כד	לא	ויעבד ישראל את יהוה כל ימי יהושע וכל ימי הזקנים אשר האריכו ימים אחרי יהושע ואשר ידעו את כל מעשה יהוה אשר עשה לישראל	
יהושע	יהושע כד	לב	ואת עצמות יוסף אשר העלו בני ישראל ממצרים קברו בשכם בחלקת השדה אשר קנה יעקב מאת בני חמור אבי שכם במאה קשיטה ויהיו לבני יוסף לנחלה	
יהושע	יהושע כד	לג	ואלעזר בן אהרן מת ויקברו אתו בגבעת פינחס בנו אשר נתן לו בהר אפרים	
שופטים	שופטים א	א	ויהי אחרי מות יהושע וישאלו בני ישראל ביהוה לאמר מי יעלה לנו אל הכנעני בתחלה להלחם בו	
שופטים	שופטים א	ב	ויאמר יהוה יהודה יעלה הנה נתתי את הארץ בידו	
שופטים	שופטים א	ג	ויאמר יהודה לשמעון אחיו עלה אתי בגורלי ונלחמה בכנעני והלכתי גם אני אתך בגורלך וילך אתו שמעון	
שופטים	שופטים א	ד	ויעל יהודה ויתן יהוה את הכנעני והפרזי בידם ויכום בבזק עשרת אלפים איש	
שופטים	שופטים א	ה	וימצאו את אדני בזק בבזק וילחמו בו ויכו את הכנעני ואת הפרזי	
שופטים	שופטים א	ו	וינס אדני בזק וירדפו אחריו ויאחזו אתו ויקצצו את בהנות ידיו ורגליו	
שופטים	שופטים א	ז	ויאמר אדני בזק שבעים מלכים בהנות ידיהם ורגליהם מקצצים היו מלקטים תחת שלחני כאשר עשיתי כן שלם לי אלהים ויביאהו ירושלם וימת שם	
שופטים	שופטים א	ח	וילחמו בני יהודה בירושלם וילכדו אותה ויכוה לפי חרב ואת העיר שלחו באש	
שופטים	שופטים א	ט	ואחר ירדו בני יהודה להלחם בכנעני יושב ההר והנגב והשפלה	
שופטים	שופטים א	י	וילך יהודה אל הכנעני היושב בחברון ושם חברון לפנים קרית ארבע ויכו את ששי ואת אחימן ואת תלמי	
שופטים	שופטים א	יא	וילך משם אל יושבי דביר ושם דביר לפנים קרית ספר	
שופטים	שופטים א	יב	ויאמר כלב אשר יכה את קרית ספר ולכדה ונתתי לו את עכסה בתי לאשה	
שופטים	שופטים א	יג	וילכדה עתניאל בן קנז אחי כלב הקטן ממנו ויתן לו את עכסה בתו לאשה	
שופטים	שופטים א	יד	ויהי בבואה ותסיתהו לשאול מאת אביה השדה ותצנח מעל החמור ויאמר לה כלב מה לך	
שופטים	שופטים א	טו	ותאמר לו הבה לי ברכה כי ארץ הנגב נתתני ונתתה לי גלת מים ויתן לה כלב את גלת עלית ואת גלת תחתית	
שופטים	שופטים א	טז	ובני קיני חתן משה עלו מעיר התמרים את בני יהודה מדבר יהודה אשר בנגב ערד וילך וישב את העם	
שופטים	שופטים א	יז	וילך יהודה את שמעון אחיו ויכו את הכנעני יושב צפת ויחרימו אותה ויקרא את שם העיר חרמה	
שופטים	שופטים א	יח	וילכד יהודה את עזה ואת גבולה ואת אשקלון ואת גבולה ואת עקרון ואת גבולה	
שופטים	שופטים א	יט	ויהי יהוה את יהודה וירש את ההר כי לא להוריש את ישבי העמק כי רכב ברזל להם	
שופטים	שופטים א	כ	ויתנו לכלב את חברון כאשר דבר משה ויורש משם את שלשה בני הענק	
שופטים	שופטים א	כא	ואת היבוסי ישב ירושלם לא הורישו בני בנימן וישב היבוסי את בני בנימן בירושלם עד היום הזה	
שופטים	שופטים א	כב	ויעלו בית יוסף גם הם בית אל ויהוה עמם	
שופטים	שופטים א	כג	ויתירו בית יוסף בבית אל ושם העיר לפנים לוז	
שופטים	שופטים א	כד	ויראו השמרים איש יוצא מן העיר ויאמרו לו הראנו נא את מבוא העיר ועשינו עמך חסד	
שופטים	שופטים א	כה	ויראם את מבוא העיר ויכו את העיר לפי חרב ואת האיש ואת כל משפחתו שלחו	
שופטים	שופטים א	כו	וילך האיש ארץ החתים ויבן עיר ויקרא שמה לוז הוא שמה עד היום הזה	
שופטים	שופטים א	כז	ולא הוריש מנשה את בית שאן ואת בנותיה ואת תענך ואת בנתיה ואת ישב דור ואת בנותיה ואת יושבי יבלעם ואת בנתיה ואת יושבי מגדו ואת בנותיה ויואל הכנעני לשבת בארץ הזאת	
שופטים	שופטים א	כח	ויהי כי חזק ישראל וישם את הכנעני למס והוריש לא הורישו	
שופטים	שופטים א	כט	ואפרים לא הוריש את הכנעני היושב בגזר וישב הכנעני בקרבו בגזר	
שופטים	שופטים א	ל	זבולן לא הוריש את יושבי קטרון ואת יושבי נהלל וישב הכנעני בקרבו ויהיו למס	
שופטים	שופטים א	לא	אשר לא הוריש את ישבי עכו ואת יושבי צידון ואת אחלב ואת אכזיב ואת חלבה ואת אפיק ואת רחב	
שופטים	שופטים א	לב	וישב האשרי בקרב הכנעני ישבי הארץ כי לא הורישו	
שופטים	שופטים א	לג	נפתלי לא הוריש את ישבי בית שמש ואת ישבי בית ענת וישב בקרב הכנעני ישבי הארץ וישבי בית שמש ובית ענת היו להם למס	
שופטים	שופטים א	לד	וילחצו האמרי את בני דן ההרה כי לא נתנו לרדת לעמק	
שופטים	שופטים א	לה	ויואל האמרי לשבת בהר חרס באילון ובשעלבים ותכבד יד בית יוסף ויהיו למס	
שופטים	שופטים א	לו	וגבול האמרי ממעלה עקרבים מהסלע ומעלה	
שופטים	שופטים ב	א	ויעל מלאך יהוה מן הגלגל אל הבכים ויאמר אעלה אתכם ממצרים ואביא אתכם אל הארץ אשר נשבעתי לאבתיכם ואמר לא אפר בריתי אתכם לעולם	
שופטים	שופטים ב	ב	ואתם לא תכרתו ברית ליושבי הארץ הזאת מזבחותיהם תתצון ולא שמעתם בקלי מה זאת עשיתם	
שופטים	שופטים ב	ג	וגם אמרתי לא אגרש אותם מפניכם והיו לכם לצדים ואלהיהם יהיו לכם למוקש	
שופטים	שופטים ב	ד	ויהי כדבר מלאך יהוה את הדברים האלה אל כל בני ישראל וישאו העם את קולם ויבכו	
שופטים	שופטים ב	ה	ויקראו שם המקום ההוא בכים ויזבחו שם ליהוה	
שופטים	שופטים ב	ו	וישלח יהושע את העם וילכו בני ישראל איש לנחלתו לרשת את הארץ	
שופטים	שופטים ב	ז	ויעבדו העם את יהוה כל ימי יהושע וכל ימי הזקנים אשר האריכו ימים אחרי יהושוע אשר ראו את כל מעשה יהוה הגדול אשר עשה לישראל	
שופטים	שופטים ב	ח	וימת יהושע בן נון עבד יהוה בן מאה ועשר שנים	
שופטים	שופטים ב	ט	ויקברו אותו בגבול נחלתו בתמנת חרס בהר אפרים מצפון להר געש	
שופטים	שופטים ב	י	וגם כל הדור ההוא נאספו אל אבותיו ויקם דור אחר אחריהם אשר לא ידעו את יהוה וגם את המעשה אשר עשה לישראל	
שופטים	שופטים ב	יא	ויעשו בני ישראל את הרע בעיני יהוה ויעבדו את הבעלים	
שופטים	שופטים ב	יב	ויעזבו את יהוה אלהי אבותם המוציא אותם מארץ מצרים וילכו אחרי אלהים אחרים מאלהי העמים אשר סביבותיהם וישתחוו להם ויכעסו את יהוה	
שופטים	שופטים ב	יג	ויעזבו את יהוה ויעבדו לבעל ולעשתרות	
שופטים	שופטים ב	יד	ויחר אף יהוה בישראל ויתנם ביד שסים וישסו אותם וימכרם ביד אויביהם מסביב ולא יכלו עוד לעמד לפני אויביהם	
שופטים	שופטים ב	טו	בכל אשר יצאו יד יהוה היתה בם לרעה כאשר דבר יהוה וכאשר נשבע יהוה להם ויצר להם מאד	
שופטים	שופטים ב	טז	ויקם יהוה שפטים ויושיעום מיד שסיהם	
שופטים	שופטים ב	יז	וגם אל שפטיהם לא שמעו כי זנו אחרי אלהים אחרים וישתחוו להם סרו מהר מן הדרך אשר הלכו אבותם לשמע מצות יהוה לא עשו כן	
שופטים	שופטים ב	יח	וכי הקים יהוה להם שפטים והיה יהוה עם השפט והושיעם מיד איביהם כל ימי השופט כי ינחם יהוה מנאקתם מפני לחציהם ודחקיהם	
שופטים	שופטים ב	יט	והיה במות השופט ישבו והשחיתו מאבותם ללכת אחרי אלהים אחרים לעבדם ולהשתחות להם לא הפילו ממעלליהם ומדרכם הקשה	
שופטים	שופטים ב	כ	ויחר אף יהוה בישראל ויאמר יען אשר עברו הגוי הזה את בריתי אשר צויתי את אבותם ולא שמעו לקולי	
שופטים	שופטים ב	כא	גם אני לא אוסיף להוריש איש מפניהם מן הגוים אשר עזב יהושע וימת	
שופטים	שופטים ב	כב	למען נסות בם את ישראל השמרים הם את דרך יהוה ללכת בם כאשר שמרו אבותם אם לא	
שופטים	שופטים ב	כג	וינח יהוה את הגוים האלה לבלתי הורישם מהר ולא נתנם ביד יהושע	
שופטים	שופטים ג	א	ואלה הגוים אשר הניח יהוה לנסות בם את ישראל את כל אשר לא ידעו את כל מלחמות כנען	
שופטים	שופטים ג	ב	רק למען דעת דרות בני ישראל ללמדם מלחמה רק אשר לפנים לא ידעום	
שופטים	שופטים ג	ג	חמשת סרני פלשתים וכל הכנעני והצידני והחוי ישב הר הלבנון מהר בעל חרמון עד לבוא חמת	
שופטים	שופטים ג	ד	ויהיו לנסות בם את ישראל לדעת הישמעו את מצות יהוה אשר צוה את אבותם ביד משה	
שופטים	שופטים ג	ה	ובני ישראל ישבו בקרב הכנעני החתי והאמרי והפרזי והחוי והיבוסי	
שופטים	שופטים ג	ו	ויקחו את בנותיהם להם לנשים ואת בנותיהם נתנו לבניהם ויעבדו את אלהיהם	
שופטים	שופטים ג	ז	ויעשו בני ישראל את הרע בעיני יהוה וישכחו את יהוה אלהיהם ויעבדו את הבעלים ואת האשרות	
שופטים	שופטים ג	ח	ויחר אף יהוה בישראל וימכרם ביד כושן רשעתים מלך ארם נהרים ויעבדו בני ישראל את כושן רשעתים שמנה שנים	
שופטים	שופטים ג	ט	ויזעקו בני ישראל אל יהוה ויקם יהוה מושיע לבני ישראל ויושיעם את עתניאל בן קנז אחי כלב הקטן ממנו	
שופטים	שופטים ג	י	ותהי עליו רוח יהוה וישפט את ישראל ויצא למלחמה ויתן יהוה בידו את כושן רשעתים מלך ארם ותעז ידו על כושן רשעתים	
שופטים	שופטים ג	יא	ותשקט הארץ ארבעים שנה וימת עתניאל בן קנז	
שופטים	שופטים ג	יב	ויספו בני ישראל לעשות הרע בעיני יהוה ויחזק יהוה את עגלון מלך מואב על ישראל על כי עשו את הרע בעיני יהוה	
שופטים	שופטים ג	יג	ויאסף אליו את בני עמון ועמלק וילך ויך את ישראל ויירשו את עיר התמרים	
שופטים	שופטים ג	יד	ויעבדו בני ישראל את עגלון מלך מואב שמונה עשרה שנה	
שופטים	שופטים ג	טו	ויזעקו בני ישראל אל יהוה ויקם יהוה להם מושיע את אהוד בן גרא בן הימיני איש אטר יד ימינו וישלחו בני ישראל בידו מנחה לעגלון מלך מואב	
שופטים	שופטים ג	טז	ויעש לו אהוד חרב ולה שני פיות גמד ארכה ויחגר אותה מתחת למדיו על ירך ימינו	
שופטים	שופטים ג	יז	ויקרב את המנחה לעגלון מלך מואב ועגלון איש בריא מאד	
שופטים	שופטים ג	יח	ויהי כאשר כלה להקריב את המנחה וישלח את העם נשאי המנחה	
שופטים	שופטים ג	יט	והוא שב מן הפסילים אשר את הגלגל ויאמר דבר סתר לי אליך המלך ויאמר הס ויצאו מעליו כל העמדים עליו	
שופטים	שופטים ג	כ	ואהוד בא אליו והוא ישב בעלית המקרה אשר לו לבדו ויאמר אהוד דבר אלהים לי אליך ויקם מעל הכסא	
שופטים	שופטים ג	כא	וישלח אהוד את יד שמאלו ויקח את החרב מעל ירך ימינו ויתקעה בבטנו	
שופטים	שופטים ג	כב	ויבא גם הנצב אחר הלהב ויסגר החלב בעד הלהב כי לא שלף החרב מבטנו ויצא הפרשדנה	
שופטים	שופטים ג	כג	ויצא אהוד המסדרונה ויסגר דלתות העליה בעדו ונעל	
שופטים	שופטים ג	כד	והוא יצא ועבדיו באו ויראו והנה דלתות העליה נעלות ויאמרו אך מסיך הוא את רגליו בחדר המקרה	
שופטים	שופטים ג	כה	ויחילו עד בוש והנה איננו פתח דלתות העליה ויקחו את המפתח ויפתחו והנה אדניהם נפל ארצה מת	
שופטים	שופטים ג	כו	ואהוד נמלט עד התמהמהם והוא עבר את הפסילים וימלט השעירתה	
שופטים	שופטים ג	כז	ויהי בבואו ויתקע בשופר בהר אפרים וירדו עמו בני ישראל מן ההר והוא לפניהם	
שופטים	שופטים ג	כח	ויאמר אלהם רדפו אחרי כי נתן יהוה את איביכם את מואב בידכם וירדו אחריו וילכדו את מעברות הירדן למואב ולא נתנו איש לעבר	
שופטים	שופטים ג	כט	ויכו את מואב בעת ההיא כעשרת אלפים איש כל שמן וכל איש חיל ולא נמלט איש	
שופטים	שופטים ג	ל	ותכנע מואב ביום ההוא תחת יד ישראל ותשקט הארץ שמונים שנה	
שופטים	שופטים ג	לא	ואחריו היה שמגר בן ענת ויך את פלשתים שש מאות איש במלמד הבקר וישע גם הוא את ישראל	
שופטים	שופטים ד	א	ויספו בני ישראל לעשות הרע בעיני יהוה ואהוד מת	
שופטים	שופטים ד	ב	וימכרם יהוה ביד יבין מלך כנען אשר מלך בחצור ושר צבאו סיסרא והוא יושב בחרשת הגוים	
שופטים	שופטים ד	ג	ויצעקו בני ישראל אל יהוה כי תשע מאות רכב ברזל לו והוא לחץ את בני ישראל בחזקה עשרים שנה	
שופטים	שופטים ד	ד	ודבורה אשה נביאה אשת לפידות היא שפטה את ישראל בעת ההיא	
שופטים	שופטים ד	ה	והיא יושבת תחת תמר דבורה בין הרמה ובין בית אל בהר אפרים ויעלו אליה בני ישראל למשפט	
שופטים	שופטים ד	ו	ותשלח ותקרא לברק בן אבינעם מקדש נפתלי ותאמר אליו הלא צוה יהוה אלהי ישראל לך ומשכת בהר תבור ולקחת עמך עשרת אלפים איש מבני נפתלי ומבני זבלון	
שופטים	שופטים ד	ז	ומשכתי אליך אל נחל קישון את סיסרא שר צבא יבין ואת רכבו ואת המונו ונתתיהו בידך	
שופטים	שופטים ד	ח	ויאמר אליה ברק אם תלכי עמי והלכתי ואם לא תלכי עמי לא אלך	
שופטים	שופטים ד	ט	ותאמר הלך אלך עמך אפס כי לא תהיה תפארתך על הדרך אשר אתה הולך כי ביד אשה ימכר יהוה את סיסרא ותקם דבורה ותלך עם ברק קדשה	
שופטים	שופטים ד	י	ויזעק ברק את זבולן ואת נפתלי קדשה ויעל ברגליו עשרת אלפי איש ותעל עמו דבורה	
שופטים	שופטים ד	יא	וחבר הקיני נפרד מקין מבני חבב חתן משה ויט אהלו עד אלון בצענים אשר את קדש	
שופטים	שופטים ד	יב	ויגדו לסיסרא כי עלה ברק בן אבינעם הר תבור	
שופטים	שופטים ד	יג	ויזעק סיסרא את כל רכבו תשע מאות רכב ברזל ואת כל העם אשר אתו מחרשת הגוים אל נחל קישון	
שופטים	שופטים ד	יד	ותאמר דברה אל ברק קום כי זה היום אשר נתן יהוה את סיסרא בידך הלא יהוה יצא לפניך וירד ברק מהר תבור ועשרת אלפים איש אחריו	
שופטים	שופטים ד	טו	ויהם יהוה את סיסרא ואת כל הרכב ואת כל המחנה לפי חרב לפני ברק וירד סיסרא מעל המרכבה וינס ברגליו	
שופטים	שופטים ד	טז	וברק רדף אחרי הרכב ואחרי המחנה עד חרשת הגוים ויפל כל מחנה סיסרא לפי חרב לא נשאר עד אחד	
שופטים	שופטים ד	יז	וסיסרא נס ברגליו אל אהל יעל אשת חבר הקיני כי שלום בין יבין מלך חצור ובין בית חבר הקיני	
שופטים	שופטים ד	יח	ותצא יעל לקראת סיסרא ותאמר אליו סורה אדני סורה אלי אל תירא ויסר אליה האהלה ותכסהו בשמיכה	
שופטים	שופטים ד	יט	ויאמר אליה השקיני נא מעט מים כי צמאתי ותפתח את נאוד החלב ותשקהו ותכסהו	
שופטים	שופטים ד	כ	ויאמר אליה עמד פתח האהל והיה אם איש יבוא ושאלך ואמר היש פה איש ואמרת אין	
שופטים	שופטים ד	כא	ותקח יעל אשת חבר את יתד האהל ותשם את המקבת בידה ותבוא אליו בלאט ותתקע את היתד ברקתו ותצנח בארץ והוא נרדם ויעף וימת	
שופטים	שופטים ד	כב	והנה ברק רדף את סיסרא ותצא יעל לקראתו ותאמר לו לך ואראך את האיש אשר אתה מבקש ויבא אליה והנה סיסרא נפל מת והיתד ברקתו	
שופטים	שופטים ד	כג	ויכנע אלהים ביום ההוא את יבין מלך כנען לפני בני ישראל	
שופטים	שופטים ד	כד	ותלך יד בני ישראל הלוך וקשה על יבין מלך כנען עד אשר הכריתו את יבין מלך כנען	
שופטים	שופטים ה	א	ותשר דבורה וברק בן אבינעם ביום ההוא לאמר	
שופטים	שופטים ה	ב	בפרע פרעות בישראל בהתנדב עם ברכו יהוה	
שופטים	שופטים ה	ג	שמעו מלכים האזינו רזנים אנכי ליהוה אנכי אשירה אזמר ליהוה אלהי ישראל	
שופטים	שופטים ה	ד	יהוה בצאתך משעיר בצעדך משדה אדום ארץ רעשה גם שמים נטפו גם עבים נטפו מים	
שופטים	שופטים ה	ה	הרים נזלו מפני יהוה זה סיני מפני יהוה אלהי ישראל	
שופטים	שופטים ה	ו	בימי שמגר בן ענת בימי יעל חדלו ארחות והלכי נתיבות ילכו ארחות עקלקלות	
שופטים	שופטים ה	ז	חדלו פרזון בישראל חדלו עד שקמתי דבורה שקמתי אם בישראל	
שופטים	שופטים ה	ח	יבחר אלהים חדשים אז לחם שערים מגן אם יראה ורמח בארבעים אלף בישראל	
שופטים	שופטים ה	ט	לבי לחוקקי ישראל המתנדבים בעם ברכו יהוה	
שופטים	שופטים ה	י	רכבי אתנות צחרות ישבי על מדין והלכי על דרך שיחו	
שופטים	שופטים ה	יא	מקול מחצצים בין משאבים שם יתנו צדקות יהוה צדקת פרזנו בישראל אז ירדו לשערים עם יהוה	
שופטים	שופטים ה	יב	עורי עורי דבורה עורי עורי דברי שיר קום ברק ושבה שביך בן אבינעם	
שופטים	שופטים ה	יג	אז ירד שריד לאדירים עם יהוה ירד לי בגבורים	
שופטים	שופטים ה	יד	מני אפרים שרשם בעמלק אחריך בנימין בעממיך מני מכיר ירדו מחקקים ומזבולן משכים בשבט ספר	
שופטים	שופטים ה	טו	ושרי ביששכר עם דברה ויששכר כן ברק בעמק שלח ברגליו בפלגות ראובן גדלים חקקי לב	
שופטים	שופטים ה	טז	למה ישבת בין המשפתים לשמע שרקות עדרים לפלגות ראובן גדולים חקרי לב	
שופטים	שופטים ה	יז	גלעד בעבר הירדן שכן ודן למה יגור אניות אשר ישב לחוף ימים ועל מפרציו ישכון	
שופטים	שופטים ה	יח	זבלון עם חרף נפשו למות ונפתלי על מרומי שדה	
שופטים	שופטים ה	יט	באו מלכים נלחמו אז נלחמו מלכי כנען בתענך על מי מגדו בצע כסף לא לקחו	
שופטים	שופטים ה	כ	מן שמים נלחמו הכוכבים ממסלותם נלחמו עם סיסרא	
שופטים	שופטים ה	כא	נחל קישון גרפם נחל קדומים נחל קישון תדרכי נפשי עז	
שופטים	שופטים ה	כב	אז הלמו עקבי סוס מדהרות דהרות אביריו	
שופטים	שופטים ה	כג	אורו מרוז אמר מלאך יהוה ארו ארור ישביה כי לא באו לעזרת יהוה לעזרת יהוה בגבורים	
שופטים	שופטים ה	כד	תברך מנשים יעל אשת חבר הקיני מנשים באהל תברך	
שופטים	שופטים ה	כה	מים שאל חלב נתנה בספל אדירים הקריבה חמאה	
שופטים	שופטים ה	כו	ידה ליתד תשלחנה וימינה להלמות עמלים והלמה סיסרא מחקה ראשו ומחצה וחלפה רקתו	
שופטים	שופטים ה	כז	בין רגליה כרע נפל שכב בין רגליה כרע נפל באשר כרע שם נפל שדוד	
שופטים	שופטים ה	כח	בעד החלון נשקפה ותיבב אם סיסרא בעד האשנב מדוע בשש רכבו לבוא מדוע אחרו פעמי מרכבותיו	
שופטים	שופטים ה	כט	חכמות שרותיה תענינה אף היא תשיב אמריה לה	
שופטים	שופטים ה	ל	הלא ימצאו יחלקו שלל רחם רחמתים לראש גבר שלל צבעים לסיסרא שלל צבעים רקמה צבע רקמתים לצוארי שלל	
שופטים	שופטים ה	לא	כן יאבדו כל אויביך יהוה ואהביו כצאת השמש בגברתו ותשקט הארץ ארבעים שנה	
שופטים	שופטים ו	א	ויעשו בני ישראל הרע בעיני יהוה ויתנם יהוה ביד מדין שבע שנים	
שופטים	שופטים ו	ב	ותעז יד מדין על ישראל מפני מדין עשו להם בני ישראל את המנהרות אשר בהרים ואת המערות ואת המצדות	
שופטים	שופטים ו	ג	והיה אם זרע ישראל ועלה מדין ועמלק ובני קדם ועלו עליו	
שופטים	שופטים ו	ד	ויחנו עליהם וישחיתו את יבול הארץ עד בואך עזה ולא ישאירו מחיה בישראל ושה ושור וחמור	
שופטים	שופטים ו	ה	כי הם ומקניהם יעלו ואהליהם יבאו כדי ארבה לרב ולהם ולגמליהם אין מספר ויבאו בארץ לשחתה	
שופטים	שופטים ו	ו	וידל ישראל מאד מפני מדין ויזעקו בני ישראל אל יהוה	
שופטים	שופטים ו	ז	ויהי כי זעקו בני ישראל אל יהוה על אדות מדין	
שופטים	שופטים ו	ח	וישלח יהוה איש נביא אל בני ישראל ויאמר להם כה אמר יהוה אלהי ישראל אנכי העליתי אתכם ממצרים ואציא אתכם מבית עבדים	
שופטים	שופטים ו	ט	ואצל אתכם מיד מצרים ומיד כל לחציכם ואגרש אותם מפניכם ואתנה לכם את ארצם	
שופטים	שופטים ו	י	ואמרה לכם אני יהוה אלהיכם לא תיראו את אלהי האמרי אשר אתם יושבים בארצם ולא שמעתם בקולי	
שופטים	שופטים ו	יא	ויבא מלאך יהוה וישב תחת האלה אשר בעפרה אשר ליואש אבי העזרי וגדעון בנו חבט חטים בגת להניס מפני מדין	
שופטים	שופטים ו	יב	וירא אליו מלאך יהוה ויאמר אליו יהוה עמך גבור החיל	
שופטים	שופטים ו	יג	ויאמר אליו גדעון בי אדני ויש יהוה עמנו ולמה מצאתנו כל זאת ואיה כל נפלאתיו אשר ספרו לנו אבותינו לאמר הלא ממצרים העלנו יהוה ועתה נטשנו יהוה ויתננו בכף מדין	
שופטים	שופטים ו	יד	ויפן אליו יהוה ויאמר לך בכחך זה והושעת את ישראל מכף מדין הלא שלחתיך	
שופטים	שופטים ו	טו	ויאמר אליו בי אדני במה אושיע את ישראל הנה אלפי הדל במנשה ואנכי הצעיר בבית אבי	
שופטים	שופטים ו	טז	ויאמר אליו יהוה כי אהיה עמך והכית את מדין כאיש אחד	
שופטים	שופטים ו	יז	ויאמר אליו אם נא מצאתי חן בעיניך ועשית לי אות שאתה מדבר עמי	
שופטים	שופטים ו	יח	אל נא תמש מזה עד באי אליך והצאתי את מנחתי והנחתי לפניך ויאמר אנכי אשב עד שובך	
שופטים	שופטים ו	יט	וגדעון בא ויעש גדי עזים ואיפת קמח מצות הבשר שם בסל והמרק שם בפרור ויוצא אליו אל תחת האלה ויגש	
שופטים	שופטים ו	כ	ויאמר אליו מלאך האלהים קח את הבשר ואת המצות והנח אל הסלע הלז ואת המרק שפוך ויעש כן	
שופטים	שופטים ו	כא	וישלח מלאך יהוה את קצה המשענת אשר בידו ויגע בבשר ובמצות ותעל האש מן הצור ותאכל את הבשר ואת המצות ומלאך יהוה הלך מעיניו	
שופטים	שופטים ו	כב	וירא גדעון כי מלאך יהוה הוא ויאמר גדעון אהה אדני יהוה כי על כן ראיתי מלאך יהוה פנים אל פנים	
שופטים	שופטים ו	כג	ויאמר לו יהוה שלום לך אל תירא לא תמות	
שופטים	שופטים ו	כד	ויבן שם גדעון מזבח ליהוה ויקרא לו יהוה שלום עד היום הזה עודנו בעפרת אבי העזרי	
שופטים	שופטים ו	כה	ויהי בלילה ההוא ויאמר לו יהוה קח את פר השור אשר לאביך ופר השני שבע שנים והרסת את מזבח הבעל אשר לאביך ואת האשרה אשר עליו תכרת	
שופטים	שופטים ו	כו	ובנית מזבח ליהוה אלהיך על ראש המעוז הזה במערכה ולקחת את הפר השני והעלית עולה בעצי האשרה אשר תכרת	
שופטים	שופטים ו	כז	ויקח גדעון עשרה אנשים מעבדיו ויעש כאשר דבר אליו יהוה ויהי כאשר ירא את בית אביו ואת אנשי העיר מעשות יומם ויעש לילה	
שופטים	שופטים ו	כח	וישכימו אנשי העיר בבקר והנה נתץ מזבח הבעל והאשרה אשר עליו כרתה ואת הפר השני העלה על המזבח הבנוי	
שופטים	שופטים ו	כט	ויאמרו איש אל רעהו מי עשה הדבר הזה וידרשו ויבקשו ויאמרו גדעון בן יואש עשה הדבר הזה	
שופטים	שופטים ו	ל	ויאמרו אנשי העיר אל יואש הוצא את בנך וימת כי נתץ את מזבח הבעל וכי כרת האשרה אשר עליו	
שופטים	שופטים ו	לא	ויאמר יואש לכל אשר עמדו עליו האתם תריבון לבעל אם אתם תושיעון אותו אשר יריב לו יומת עד הבקר אם אלהים הוא ירב לו כי נתץ את מזבחו	
שופטים	שופטים ו	לב	ויקרא לו ביום ההוא ירבעל לאמר ירב בו הבעל כי נתץ את מזבחו	
שופטים	שופטים ו	לג	וכל מדין ועמלק ובני קדם נאספו יחדו ויעברו ויחנו בעמק יזרעאל	
שופטים	שופטים ו	לד	ורוח יהוה לבשה את גדעון ויתקע בשופר ויזעק אביעזר אחריו	
שופטים	שופטים ו	לה	ומלאכים שלח בכל מנשה ויזעק גם הוא אחריו ומלאכים שלח באשר ובזבלון ובנפתלי ויעלו לקראתם	
שופטים	שופטים ו	לו	ויאמר גדעון אל האלהים אם ישך מושיע בידי את ישראל כאשר דברת	
שופטים	שופטים ו	לז	הנה אנכי מציג את גזת הצמר בגרן אם טל יהיה על הגזה לבדה ועל כל הארץ חרב וידעתי כי תושיע בידי את ישראל כאשר דברת	
שופטים	שופטים ו	לח	ויהי כן וישכם ממחרת ויזר את הגזה וימץ טל מן הגזה מלוא הספל מים	
שופטים	שופטים ו	לט	ויאמר גדעון אל האלהים אל יחר אפך בי ואדברה אך הפעם אנסה נא רק הפעם בגזה יהי נא חרב אל הגזה לבדה ועל כל הארץ יהיה טל	
שופטים	שופטים ו	מ	ויעש אלהים כן בלילה ההוא ויהי חרב אל הגזה לבדה ועל כל הארץ היה טל	
שופטים	שופטים ז	א	וישכם ירבעל הוא גדעון וכל העם אשר אתו ויחנו על עין חרד ומחנה מדין היה לו מצפון מגבעת המורה בעמק	
שופטים	שופטים ז	ב	ויאמר יהוה אל גדעון רב העם אשר אתך מתתי את מדין בידם פן יתפאר עלי ישראל לאמר ידי הושיעה לי	
שופטים	שופטים ז	ג	ועתה קרא נא באזני העם לאמר מי ירא וחרד ישב ויצפר מהר הגלעד וישב מן העם עשרים ושנים אלף ועשרת אלפים נשארו	
שופטים	שופטים ז	ד	ויאמר יהוה אל גדעון עוד העם רב הורד אותם אל המים ואצרפנו לך שם והיה אשר אמר אליך זה ילך אתך הוא ילך אתך וכל אשר אמר אליך זה לא ילך עמך הוא לא ילך	
שופטים	שופטים ז	ה	ויורד את העם אל המים ויאמר יהוה אל גדעון כל אשר ילק בלשונו מן המים כאשר ילק הכלב תציג אותו לבד וכל אשר יכרע על ברכיו לשתות	
שופטים	שופטים ז	ו	ויהי מספר המלקקים בידם אל פיהם שלש מאות איש וכל יתר העם כרעו על ברכיהם לשתות מים	
שופטים	שופטים ז	ז	ויאמר יהוה אל גדעון בשלש מאות האיש המלקקים אושיע אתכם ונתתי את מדין בידך וכל העם ילכו איש למקמו	
שופטים	שופטים ז	ח	ויקחו את צדה העם בידם ואת שופרתיהם ואת כל איש ישראל שלח איש לאהליו ובשלש מאות האיש החזיק ומחנה מדין היה לו מתחת בעמק	
שופטים	שופטים ז	ט	ויהי בלילה ההוא ויאמר אליו יהוה קום רד במחנה כי נתתיו בידך	
שופטים	שופטים ז	י	ואם ירא אתה לרדת רד אתה ופרה נערך אל המחנה	
שופטים	שופטים ז	יא	ושמעת מה ידברו ואחר תחזקנה ידיך וירדת במחנה וירד הוא ופרה נערו אל קצה החמשים אשר במחנה	
שופטים	שופטים ז	יב	ומדין ועמלק וכל בני קדם נפלים בעמק כארבה לרב ולגמליהם אין מספר כחול שעל שפת הים לרב	
שופטים	שופטים ז	יג	ויבא גדעון והנה איש מספר לרעהו חלום ויאמר הנה חלום חלמתי והנה צלול לחם שערים מתהפך במחנה מדין ויבא עד האהל ויכהו ויפל ויהפכהו למעלה ונפל האהל	
שופטים	שופטים ז	יד	ויען רעהו ויאמר אין זאת בלתי אם חרב גדעון בן יואש איש ישראל נתן האלהים בידו את מדין ואת כל המחנה	
שופטים	שופטים ז	טו	ויהי כשמע גדעון את מספר החלום ואת שברו וישתחו וישב אל מחנה ישראל ויאמר קומו כי נתן יהוה בידכם את מחנה מדין	
שופטים	שופטים ז	טז	ויחץ את שלש מאות האיש שלשה ראשים ויתן שופרות ביד כלם וכדים רקים ולפדים בתוך הכדים	
שופטים	שופטים ז	יז	ויאמר אליהם ממני תראו וכן תעשו והנה אנכי בא בקצה המחנה והיה כאשר אעשה כן תעשון	
שופטים	שופטים ז	יח	ותקעתי בשופר אנכי וכל אשר אתי ותקעתם בשופרות גם אתם סביבות כל המחנה ואמרתם ליהוה ולגדעון	
שופטים	שופטים ז	יט	ויבא גדעון ומאה איש אשר אתו בקצה המחנה ראש האשמרת התיכונה אך הקם הקימו את השמרים ויתקעו בשופרות ונפוץ הכדים אשר בידם	
שופטים	שופטים ז	כ	ויתקעו שלשת הראשים בשופרות וישברו הכדים ויחזיקו ביד שמאולם בלפדים וביד ימינם השופרות לתקוע ויקראו חרב ליהוה ולגדעון	
שופטים	שופטים ז	כא	ויעמדו איש תחתיו סביב למחנה וירץ כל המחנה ויריעו ויניסו	
שופטים	שופטים ז	כב	ויתקעו שלש מאות השופרות וישם יהוה את חרב איש ברעהו ובכל המחנה וינס המחנה עד בית השטה צררתה עד שפת אבל מחולה על טבת	
שופטים	שופטים ז	כג	ויצעק איש ישראל מנפתלי ומן אשר ומן כל מנשה וירדפו אחרי מדין	
שופטים	שופטים ז	כד	ומלאכים שלח גדעון בכל הר אפרים לאמר רדו לקראת מדין ולכדו להם את המים עד בית ברה ואת הירדן ויצעק כל איש אפרים וילכדו את המים עד בית ברה ואת הירדן	
שופטים	שופטים ז	כה	וילכדו שני שרי מדין את ערב ואת זאב ויהרגו את עורב בצור עורב ואת זאב הרגו ביקב זאב וירדפו אל מדין וראש ערב וזאב הביאו אל גדעון מעבר לירדן	
שופטים	שופטים ח	א	ויאמרו אליו איש אפרים מה הדבר הזה עשית לנו לבלתי קראות לנו כי הלכת להלחם במדין ויריבון אתו בחזקה	
שופטים	שופטים ח	ב	ויאמר אליהם מה עשיתי עתה ככם הלוא טוב עללות אפרים מבציר אביעזר	
שופטים	שופטים ח	ג	בידכם נתן אלהים את שרי מדין את ערב ואת זאב ומה יכלתי עשות ככם אז רפתה רוחם מעליו בדברו הדבר הזה	
שופטים	שופטים ח	ד	ויבא גדעון הירדנה עבר הוא ושלש מאות האיש אשר אתו עיפים ורדפים	
שופטים	שופטים ח	ה	ויאמר לאנשי סכות תנו נא ככרות לחם לעם אשר ברגלי כי עיפים הם ואנכי רדף אחרי זבח וצלמנע מלכי מדין	
שופטים	שופטים ח	ו	ויאמר שרי סכות הכף זבח וצלמנע עתה בידך כי נתן לצבאך לחם	
שופטים	שופטים ח	ז	ויאמר גדעון לכן בתת יהוה את זבח ואת צלמנע בידי ודשתי את בשרכם את קוצי המדבר ואת הברקנים	
שופטים	שופטים ח	ח	ויעל משם פנואל וידבר אליהם כזאת ויענו אותו אנשי פנואל כאשר ענו אנשי סכות	
שופטים	שופטים ח	ט	ויאמר גם לאנשי פנואל לאמר בשובי בשלום אתץ את המגדל הזה	
שופטים	שופטים ח	י	וזבח וצלמנע בקרקר ומחניהם עמם כחמשת עשר אלף כל הנותרים מכל מחנה בני קדם והנפלים מאה ועשרים אלף איש שלף חרב	
שופטים	שופטים ח	יא	ויעל גדעון דרך השכוני באהלים מקדם לנבח ויגבהה ויך את המחנה והמחנה היה בטח	
שופטים	שופטים ח	יב	וינוסו זבח וצלמנע וירדף אחריהם וילכד את שני מלכי מדין את זבח ואת צלמנע וכל המחנה החריד	
שופטים	שופטים ח	יג	וישב גדעון בן יואש מן המלחמה מלמעלה החרס	
שופטים	שופטים ח	יד	וילכד נער מאנשי סכות וישאלהו ויכתב אליו את שרי סכות ואת זקניה שבעים ושבעה איש	
שופטים	שופטים ח	טו	ויבא אל אנשי סכות ויאמר הנה זבח וצלמנע אשר חרפתם אותי לאמר הכף זבח וצלמנע עתה בידך כי נתן לאנשיך היעפים לחם	
שופטים	שופטים ח	טז	ויקח את זקני העיר ואת קוצי המדבר ואת הברקנים וידע בהם את אנשי סכות	
שופטים	שופטים ח	יז	ואת מגדל פנואל נתץ ויהרג את אנשי העיר	
שופטים	שופטים ח	יח	ויאמר אל זבח ואל צלמנע איפה האנשים אשר הרגתם בתבור ויאמרו כמוך כמוהם אחד כתאר בני המלך	
שופטים	שופטים ח	יט	ויאמר אחי בני אמי הם חי יהוה לו החיתם אותם לא הרגתי אתכם	
שופטים	שופטים ח	כ	ויאמר ליתר בכורו קום הרג אותם ולא שלף הנער חרבו כי ירא כי עודנו נער	
שופטים	שופטים ח	כא	ויאמר זבח וצלמנע קום אתה ופגע בנו כי כאיש גבורתו ויקם גדעון ויהרג את זבח ואת צלמנע ויקח את השהרנים אשר בצוארי גמליהם	
שופטים	שופטים ח	כב	ויאמרו איש ישראל אל גדעון משל בנו גם אתה גם בנך גם בן בנך כי הושעתנו מיד מדין	
שופטים	שופטים ח	כג	ויאמר אלהם גדעון לא אמשל אני בכם ולא ימשל בני בכם יהוה ימשל בכם	
שופטים	שופטים ח	כד	ויאמר אלהם גדעון אשאלה מכם שאלה ותנו לי איש נזם שללו כי נזמי זהב להם כי ישמעאלים הם	
שופטים	שופטים ח	כה	ויאמרו נתון נתן ויפרשו את השמלה וישליכו שמה איש נזם שללו	
שופטים	שופטים ח	כו	ויהי משקל נזמי הזהב אשר שאל אלף ושבע מאות זהב לבד מן השהרנים והנטפות ובגדי הארגמן שעל מלכי מדין ולבד מן הענקות אשר בצוארי גמליהם	
שופטים	שופטים ח	כז	ויעש אותו גדעון לאפוד ויצג אותו בעירו בעפרה ויזנו כל ישראל אחריו שם ויהי לגדעון ולביתו למוקש	
שופטים	שופטים ח	כח	ויכנע מדין לפני בני ישראל ולא יספו לשאת ראשם ותשקט הארץ ארבעים שנה בימי גדעון	
שופטים	שופטים ח	כט	וילך ירבעל בן יואש וישב בביתו	
שופטים	שופטים ח	ל	ולגדעון היו שבעים בנים יצאי ירכו כי נשים רבות היו לו	
שופטים	שופטים ח	לא	ופילגשו אשר בשכם ילדה לו גם היא בן וישם את שמו אבימלך	
שופטים	שופטים ח	לב	וימת גדעון בן יואש בשיבה טובה ויקבר בקבר יואש אביו בעפרה אבי העזרי	
שופטים	שופטים ח	לג	ויהי כאשר מת גדעון וישובו בני ישראל ויזנו אחרי הבעלים וישימו להם בעל ברית לאלהים	
שופטים	שופטים ח	לד	ולא זכרו בני ישראל את יהוה אלהיהם המציל אותם מיד כל איביהם מסביב	
שופטים	שופטים ח	לה	ולא עשו חסד עם בית ירבעל גדעון ככל הטובה אשר עשה עם ישראל	
שופטים	שופטים ט	א	וילך אבימלך בן ירבעל שכמה אל אחי אמו וידבר אליהם ואל כל משפחת בית אבי אמו לאמר	
שופטים	שופטים ט	ב	דברו נא באזני כל בעלי שכם מה טוב לכם המשל בכם שבעים איש כל בני ירבעל אם משל בכם איש אחד וזכרתם כי עצמכם ובשרכם אני	
שופטים	שופטים ט	ג	וידברו אחי אמו עליו באזני כל בעלי שכם את כל הדברים האלה ויט לבם אחרי אבימלך כי אמרו אחינו הוא	
שופטים	שופטים ט	ד	ויתנו לו שבעים כסף מבית בעל ברית וישכר בהם אבימלך אנשים ריקים ופחזים וילכו אחריו	
שופטים	שופטים ט	ה	ויבא בית אביו עפרתה ויהרג את אחיו בני ירבעל שבעים איש על אבן אחת ויותר יותם בן ירבעל הקטן כי נחבא	
שופטים	שופטים ט	ו	ויאספו כל בעלי שכם וכל בית מלוא וילכו וימליכו את אבימלך למלך עם אלון מצב אשר בשכם	
שופטים	שופטים ט	ז	ויגדו ליותם וילך ויעמד בראש הר גרזים וישא קולו ויקרא ויאמר להם שמעו אלי בעלי שכם וישמע אליכם אלהים	
שופטים	שופטים ט	ח	הלוך הלכו העצים למשח עליהם מלך ויאמרו לזית מלוכה עלינו	
שופטים	שופטים ט	ט	ויאמר להם הזית החדלתי את דשני אשר בי יכבדו אלהים ואנשים והלכתי לנוע על העצים	
שופטים	שופטים ט	י	ויאמרו העצים לתאנה לכי את מלכי עלינו	
שופטים	שופטים ט	יא	ותאמר להם התאנה החדלתי את מתקי ואת תנובתי הטובה והלכתי לנוע על העצים	
שופטים	שופטים ט	יב	ויאמרו העצים לגפן לכי את מלוכי עלינו	
שופטים	שופטים ט	יג	ותאמר להם הגפן החדלתי את תירושי המשמח אלהים ואנשים והלכתי לנוע על העצים	
שופטים	שופטים ט	יד	ויאמרו כל העצים אל האטד לך אתה מלך עלינו	
שופטים	שופטים ט	טו	ויאמר האטד אל העצים אם באמת אתם משחים אתי למלך עליכם באו חסו בצלי ואם אין תצא אש מן האטד ותאכל את ארזי הלבנון	
שופטים	שופטים ט	טז	ועתה אם באמת ובתמים עשיתם ותמליכו את אבימלך ואם טובה עשיתם עם ירבעל ועם ביתו ואם כגמול ידיו עשיתם לו	
שופטים	שופטים ט	יז	אשר נלחם אבי עליכם וישלך את נפשו מנגד ויצל אתכם מיד מדין	
שופטים	שופטים ט	יח	ואתם קמתם על בית אבי היום ותהרגו את בניו שבעים איש על אבן אחת ותמליכו את אבימלך בן אמתו על בעלי שכם כי אחיכם הוא	
שופטים	שופטים ט	יט	ואם באמת ובתמים עשיתם עם ירבעל ועם ביתו היום הזה שמחו באבימלך וישמח גם הוא בכם	
שופטים	שופטים ט	כ	ואם אין תצא אש מאבימלך ותאכל את בעלי שכם ואת בית מלוא ותצא אש מבעלי שכם ומבית מלוא ותאכל את אבימלך	
שופטים	שופטים ט	כא	וינס יותם ויברח וילך בארה וישב שם מפני אבימלך אחיו	
שופטים	שופטים ט	כב	וישר אבימלך על ישראל שלש שנים	
שופטים	שופטים ט	כג	וישלח אלהים רוח רעה בין אבימלך ובין בעלי שכם ויבגדו בעלי שכם באבימלך	
שופטים	שופטים ט	כד	לבוא חמס שבעים בני ירבעל ודמם לשום על אבימלך אחיהם אשר הרג אותם ועל בעלי שכם אשר חזקו את ידיו להרג את אחיו	
שופטים	שופטים ט	כה	וישימו לו בעלי שכם מארבים על ראשי ההרים ויגזלו את כל אשר יעבר עליהם בדרך ויגד לאבימלך	
שופטים	שופטים ט	כו	ויבא געל בן עבד ואחיו ויעברו בשכם ויבטחו בו בעלי שכם	
שופטים	שופטים ט	כז	ויצאו השדה ויבצרו את כרמיהם וידרכו ויעשו הלולים ויבאו בית אלהיהם ויאכלו וישתו ויקללו את אבימלך	
שופטים	שופטים ט	כח	ויאמר געל בן עבד מי אבימלך ומי שכם כי נעבדנו הלא בן ירבעל וזבל פקידו עבדו את אנשי חמור אבי שכם ומדוע נעבדנו אנחנו	
שופטים	שופטים ט	כט	ומי יתן את העם הזה בידי ואסירה את אבימלך ויאמר לאבימלך רבה צבאך וצאה	
שופטים	שופטים ט	ל	וישמע זבל שר העיר את דברי געל בן עבד ויחר אפו	
שופטים	שופטים ט	לא	וישלח מלאכים אל אבימלך בתרמה לאמר הנה געל בן עבד ואחיו באים שכמה והנם צרים את העיר עליך	
שופטים	שופטים ט	לב	ועתה קום לילה אתה והעם אשר אתך וארב בשדה	
שופטים	שופטים ט	לג	והיה בבקר כזרח השמש תשכים ופשטת על העיר והנה הוא והעם אשר אתו יצאים אליך ועשית לו כאשר תמצא ידך	
שופטים	שופטים ט	לד	ויקם אבימלך וכל העם אשר עמו לילה ויארבו על שכם ארבעה ראשים	
שופטים	שופטים ט	לה	ויצא געל בן עבד ויעמד פתח שער העיר ויקם אבימלך והעם אשר אתו מן המארב	
שופטים	שופטים ט	לו	וירא געל את העם ויאמר אל זבל הנה עם יורד מראשי ההרים ויאמר אליו זבל את צל ההרים אתה ראה כאנשים	
שופטים	שופטים ט	לז	ויסף עוד געל לדבר ויאמר הנה עם יורדים מעם טבור הארץ וראש אחד בא מדרך אלון מעוננים	
שופטים	שופטים ט	לח	ויאמר אליו זבל איה אפוא פיך אשר תאמר מי אבימלך כי נעבדנו הלא זה העם אשר מאסתה בו צא נא עתה והלחם בו	
שופטים	שופטים ט	לט	ויצא געל לפני בעלי שכם וילחם באבימלך	
שופטים	שופטים ט	מ	וירדפהו אבימלך וינס מפניו ויפלו חללים רבים עד פתח השער	
שופטים	שופטים ט	מא	וישב אבימלך בארומה ויגרש זבל את געל ואת אחיו משבת בשכם	
שופטים	שופטים ט	מב	ויהי ממחרת ויצא העם השדה ויגדו לאבימלך	
שופטים	שופטים ט	מג	ויקח את העם ויחצם לשלשה ראשים ויארב בשדה וירא והנה העם יצא מן העיר ויקם עליהם ויכם	
שופטים	שופטים ט	מד	ואבימלך והראשים אשר עמו פשטו ויעמדו פתח שער העיר ושני הראשים פשטו על כל אשר בשדה ויכום	
שופטים	שופטים ט	מה	ואבימלך נלחם בעיר כל היום ההוא וילכד את העיר ואת העם אשר בה הרג ויתץ את העיר ויזרעה מלח	
שופטים	שופטים ט	מו	וישמעו כל בעלי מגדל שכם ויבאו אל צריח בית אל ברית	
שופטים	שופטים ט	מז	ויגד לאבימלך כי התקבצו כל בעלי מגדל שכם	
שופטים	שופטים ט	מח	ויעל אבימלך הר צלמון הוא וכל העם אשר אתו ויקח אבימלך את הקרדמות בידו ויכרת שוכת עצים וישאה וישם על שכמו ויאמר אל העם אשר עמו מה ראיתם עשיתי מהרו עשו כמוני	
שופטים	שופטים ט	מט	ויכרתו גם כל העם איש שוכה וילכו אחרי אבימלך וישימו על הצריח ויציתו עליהם את הצריח באש וימתו גם כל אנשי מגדל שכם כאלף איש ואשה	
שופטים	שופטים ט	נ	וילך אבימלך אל תבץ ויחן בתבץ וילכדה	
שופטים	שופטים ט	נא	ומגדל עז היה בתוך העיר וינסו שמה כל האנשים והנשים וכל בעלי העיר ויסגרו בעדם ויעלו על גג המגדל	
שופטים	שופטים ט	נב	ויבא אבימלך עד המגדל וילחם בו ויגש עד פתח המגדל לשרפו באש	
שופטים	שופטים ט	נג	ותשלך אשה אחת פלח רכב על ראש אבימלך ותרץ את גלגלתו	
שופטים	שופטים ט	נד	ויקרא מהרה אל הנער נשא כליו ויאמר לו שלף חרבך ומותתני פן יאמרו לי אשה הרגתהו וידקרהו נערו וימת	
שופטים	שופטים ט	נה	ויראו איש ישראל כי מת אבימלך וילכו איש למקמו	
שופטים	שופטים ט	נו	וישב אלהים את רעת אבימלך אשר עשה לאביו להרג את שבעים אחיו	
שופטים	שופטים ט	נז	ואת כל רעת אנשי שכם השיב אלהים בראשם ותבא אליהם קללת יותם בן ירבעל	
שופטים	שופטים י	א	ויקם אחרי אבימלך להושיע את ישראל תולע בן פואה בן דודו איש יששכר והוא ישב בשמיר בהר אפרים	
שופטים	שופטים י	ב	וישפט את ישראל עשרים ושלש שנה וימת ויקבר בשמיר	
שופטים	שופטים י	ג	ויקם אחריו יאיר הגלעדי וישפט את ישראל עשרים ושתים שנה	
שופטים	שופטים י	ד	ויהי לו שלשים בנים רכבים על שלשים עירים ושלשים עירים להם להם יקראו חות יאיר עד היום הזה אשר בארץ הגלעד	
שופטים	שופטים י	ה	וימת יאיר ויקבר בקמון	
שופטים	שופטים י	ו	ויספו בני ישראל לעשות הרע בעיני יהוה ויעבדו את הבעלים ואת העשתרות ואת אלהי ארם ואת אלהי צידון ואת אלהי מואב ואת אלהי בני עמון ואת אלהי פלשתים ויעזבו את יהוה ולא עבדוהו	
שופטים	שופטים י	ז	ויחר אף יהוה בישראל וימכרם ביד פלשתים וביד בני עמון	
שופטים	שופטים י	ח	וירעצו וירצצו את בני ישראל בשנה ההיא שמנה עשרה שנה את כל בני ישראל אשר בעבר הירדן בארץ האמרי אשר בגלעד	
שופטים	שופטים י	ט	ויעברו בני עמון את הירדן להלחם גם ביהודה ובבנימין ובבית אפרים ותצר לישראל מאד	
שופטים	שופטים י	י	ויזעקו בני ישראל אל יהוה לאמר חטאנו לך וכי עזבנו את אלהינו ונעבד את הבעלים	
שופטים	שופטים י	יא	ויאמר יהוה אל בני ישראל הלא ממצרים ומן האמרי ומן בני עמון ומן פלשתים	
שופטים	שופטים י	יב	וצידונים ועמלק ומעון לחצו אתכם ותצעקו אלי ואושיעה אתכם מידם	
שופטים	שופטים י	יג	ואתם עזבתם אותי ותעבדו אלהים אחרים לכן לא אוסיף להושיע אתכם	
שופטים	שופטים י	יד	לכו וזעקו אל האלהים אשר בחרתם בם המה יושיעו לכם בעת צרתכם	
שופטים	שופטים י	טו	ויאמרו בני ישראל אל יהוה חטאנו עשה אתה לנו ככל הטוב בעיניך אך הצילנו נא היום הזה	
שופטים	שופטים י	טז	ויסירו את אלהי הנכר מקרבם ויעבדו את יהוה ותקצר נפשו בעמל ישראל	
שופטים	שופטים י	יז	ויצעקו בני עמון ויחנו בגלעד ויאספו בני ישראל ויחנו במצפה	
שופטים	שופטים י	יח	ויאמרו העם שרי גלעד איש אל רעהו מי האיש אשר יחל להלחם בבני עמון יהיה לראש לכל ישבי גלעד	
שופטים	שופטים יא	א	ויפתח הגלעדי היה גבור חיל והוא בן אשה זונה ויולד גלעד את יפתח	
שופטים	שופטים יא	ב	ותלד אשת גלעד לו בנים ויגדלו בני האשה ויגרשו את יפתח ויאמרו לו לא תנחל בבית אבינו כי בן אשה אחרת אתה	
שופטים	שופטים יא	ג	ויברח יפתח מפני אחיו וישב בארץ טוב ויתלקטו אל יפתח אנשים ריקים ויצאו עמו	
שופטים	שופטים יא	ד	ויהי מימים וילחמו בני עמון עם ישראל	
שופטים	שופטים יא	ה	ויהי כאשר נלחמו בני עמון עם ישראל וילכו זקני גלעד לקחת את יפתח מארץ טוב	
שופטים	שופטים יא	ו	ויאמרו ליפתח לכה והייתה לנו לקצין ונלחמה בבני עמון	
שופטים	שופטים יא	ז	ויאמר יפתח לזקני גלעד הלא אתם שנאתם אותי ותגרשוני מבית אבי ומדוע באתם אלי עתה כאשר צר לכם	
שופטים	שופטים יא	ח	ויאמרו זקני גלעד אל יפתח לכן עתה שבנו אליך והלכת עמנו ונלחמת בבני עמון והיית לנו לראש לכל ישבי גלעד	
שופטים	שופטים יא	ט	ויאמר יפתח אל זקני גלעד אם משיבים אתם אותי להלחם בבני עמון ונתן יהוה אותם לפני אנכי אהיה לכם לראש	
שופטים	שופטים יא	י	ויאמרו זקני גלעד אל יפתח יהוה יהיה שמע בינותינו אם לא כדברך כן נעשה	
שופטים	שופטים יא	יא	וילך יפתח עם זקני גלעד וישימו העם אותו עליהם לראש ולקצין וידבר יפתח את כל דבריו לפני יהוה במצפה	
שופטים	שופטים יא	יב	וישלח יפתח מלאכים אל מלך בני עמון לאמר מה לי ולך כי באת אלי להלחם בארצי	
שופטים	שופטים יא	יג	ויאמר מלך בני עמון אל מלאכי יפתח כי לקח ישראל את ארצי בעלותו ממצרים מארנון ועד היבק ועד הירדן ועתה השיבה אתהן בשלום	
שופטים	שופטים יא	יד	ויוסף עוד יפתח וישלח מלאכים אל מלך בני עמון	
שופטים	שופטים יא	טו	ויאמר לו כה אמר יפתח לא לקח ישראל את ארץ מואב ואת ארץ בני עמון	
שופטים	שופטים יא	טז	כי בעלותם ממצרים וילך ישראל במדבר עד ים סוף ויבא קדשה	
שופטים	שופטים יא	יז	וישלח ישראל מלאכים אל מלך אדום לאמר אעברה נא בארצך ולא שמע מלך אדום וגם אל מלך מואב שלח ולא אבה וישב ישראל בקדש	
שופטים	שופטים יא	יח	וילך במדבר ויסב את ארץ אדום ואת ארץ מואב ויבא ממזרח שמש לארץ מואב ויחנון בעבר ארנון ולא באו בגבול מואב כי ארנון גבול מואב	
שופטים	שופטים יא	יט	וישלח ישראל מלאכים אל סיחון מלך האמרי מלך חשבון ויאמר לו ישראל נעברה נא בארצך עד מקומי	
שופטים	שופטים יא	כ	ולא האמין סיחון את ישראל עבר בגבלו ויאסף סיחון את כל עמו ויחנו ביהצה וילחם עם ישראל	
שופטים	שופטים יא	כא	ויתן יהוה אלהי ישראל את סיחון ואת כל עמו ביד ישראל ויכום ויירש ישראל את כל ארץ האמרי יושב הארץ ההיא	
שופטים	שופטים יא	כב	ויירשו את כל גבול האמרי מארנון ועד היבק ומן המדבר ועד הירדן	
שופטים	שופטים יא	כג	ועתה יהוה אלהי ישראל הוריש את האמרי מפני עמו ישראל ואתה תירשנו	
שופטים	שופטים יא	כד	הלא את אשר יורישך כמוש אלהיך אותו תירש ואת כל אשר הוריש יהוה אלהינו מפנינו אותו נירש	
שופטים	שופטים יא	כה	ועתה הטוב טוב אתה מבלק בן צפור מלך מואב הרוב רב עם ישראל אם נלחם נלחם בם	
שופטים	שופטים יא	כו	בשבת ישראל בחשבון ובבנותיה ובערעור ובבנותיה ובכל הערים אשר על ידי ארנון שלש מאות שנה ומדוע לא הצלתם בעת ההיא	
שופטים	שופטים יא	כז	ואנכי לא חטאתי לך ואתה עשה אתי רעה להלחם בי ישפט יהוה השפט היום בין בני ישראל ובין בני עמון	
שופטים	שופטים יא	כח	ולא שמע מלך בני עמון אל דברי יפתח אשר שלח אליו	
שופטים	שופטים יא	כט	ותהי על יפתח רוח יהוה ויעבר את הגלעד ואת מנשה ויעבר את מצפה גלעד וממצפה גלעד עבר בני עמון	
שופטים	שופטים יא	ל	וידר יפתח נדר ליהוה ויאמר אם נתון תתן את בני עמון בידי	
שופטים	שופטים יא	לא	והיה היוצא אשר יצא מדלתי ביתי לקראתי בשובי בשלום מבני עמון והיה ליהוה והעליתהו עולה	
שופטים	שופטים יא	לב	ויעבר יפתח אל בני עמון להלחם בם ויתנם יהוה בידו	
שופטים	שופטים יא	לג	ויכם מערוער ועד בואך מנית עשרים עיר ועד אבל כרמים מכה גדולה מאד ויכנעו בני עמון מפני בני ישראל	
שופטים	שופטים יא	לד	ויבא יפתח המצפה אל ביתו והנה בתו יצאת לקראתו בתפים ובמחלות ורק היא יחידה אין לו ממנו בן או בת	
שופטים	שופטים יא	לה	ויהי כראותו אותה ויקרע את בגדיו ויאמר אהה בתי הכרע הכרעתני ואת היית בעכרי ואנכי פציתי פי אל יהוה ולא אוכל לשוב	
שופטים	שופטים יא	לו	ותאמר אליו אבי פציתה את פיך אל יהוה עשה לי כאשר יצא מפיך אחרי אשר עשה לך יהוה נקמות מאיביך מבני עמון	
שופטים	שופטים יא	לז	ותאמר אל אביה יעשה לי הדבר הזה הרפה ממני שנים חדשים ואלכה וירדתי על ההרים ואבכה על בתולי אנכי ורעיתי	
שופטים	שופטים יא	לח	ויאמר לכי וישלח אותה שני חדשים ותלך היא ורעותיה ותבך על בתוליה על ההרים	
שופטים	שופטים יא	לט	ויהי מקץ שנים חדשים ותשב אל אביה ויעש לה את נדרו אשר נדר והיא לא ידעה איש ותהי חק בישראל	
שופטים	שופטים יא	מ	מימים ימימה תלכנה בנות ישראל לתנות לבת יפתח הגלעדי ארבעת ימים בשנה	
שופטים	שופטים יב	א	ויצעק איש אפרים ויעבר צפונה ויאמרו ליפתח מדוע עברת להלחם בבני עמון ולנו לא קראת ללכת עמך ביתך נשרף עליך באש	
שופטים	שופטים יב	ב	ויאמר יפתח אליהם איש ריב הייתי אני ועמי ובני עמון מאד ואזעק אתכם ולא הושעתם אותי מידם	
שופטים	שופטים יב	ג	ואראה כי אינך מושיע ואשימה נפשי בכפי ואעברה אל בני עמון ויתנם יהוה בידי ולמה עליתם אלי היום הזה להלחם בי	
שופטים	שופטים יב	ד	ויקבץ יפתח את כל אנשי גלעד וילחם את אפרים ויכו אנשי גלעד את אפרים כי אמרו פליטי אפרים אתם גלעד בתוך אפרים בתוך מנשה	
שופטים	שופטים יב	ה	וילכד גלעד את מעברות הירדן לאפרים והיה כי יאמרו פליטי אפרים אעברה ויאמרו לו אנשי גלעד האפרתי אתה ויאמר לא	
שופטים	שופטים יב	ו	ויאמרו לו אמר נא שבלת ויאמר סבלת ולא יכין לדבר כן ויאחזו אותו וישחטוהו אל מעברות הירדן ויפל בעת ההיא מאפרים ארבעים ושנים אלף	
שופטים	שופטים יב	ז	וישפט יפתח את ישראל שש שנים וימת יפתח הגלעדי ויקבר בערי גלעד	
שופטים	שופטים יב	ח	וישפט אחריו את ישראל אבצן מבית לחם	
שופטים	שופטים יב	ט	ויהי לו שלשים בנים ושלשים בנות שלח החוצה ושלשים בנות הביא לבניו מן החוץ וישפט את ישראל שבע שנים	
שופטים	שופטים יב	י	וימת אבצן ויקבר בבית לחם	
שופטים	שופטים יב	יא	וישפט אחריו את ישראל אילון הזבולני וישפט את ישראל עשר שנים	
שופטים	שופטים יב	יב	וימת אלון הזבולני ויקבר באילון בארץ זבולן	
שופטים	שופטים יב	יג	וישפט אחריו את ישראל עבדון בן הלל הפרעתוני	
שופטים	שופטים יב	יד	ויהי לו ארבעים בנים ושלשים בני בנים רכבים על שבעים עירם וישפט את ישראל שמנה שנים	
שופטים	שופטים יב	טו	וימת עבדון בן הלל הפרעתוני ויקבר בפרעתון בארץ אפרים בהר העמלקי	
שופטים	שופטים יג	א	ויספו בני ישראל לעשות הרע בעיני יהוה ויתנם יהוה ביד פלשתים ארבעים שנה	
שופטים	שופטים יג	ב	ויהי איש אחד מצרעה ממשפחת הדני ושמו מנוח ואשתו עקרה ולא ילדה	
שופטים	שופטים יג	ג	וירא מלאך יהוה אל האשה ויאמר אליה הנה נא את עקרה ולא ילדת והרית וילדת בן	
שופטים	שופטים יג	ד	ועתה השמרי נא ואל תשתי יין ושכר ואל תאכלי כל טמא	
שופטים	שופטים יג	ה	כי הנך הרה וילדת בן ומורה לא יעלה על ראשו כי נזיר אלהים יהיה הנער מן הבטן והוא יחל להושיע את ישראל מיד פלשתים	
שופטים	שופטים יג	ו	ותבא האשה ותאמר לאישה לאמר איש האלהים בא אלי ומראהו כמראה מלאך האלהים נורא מאד ולא שאלתיהו אי מזה הוא ואת שמו לא הגיד לי	
שופטים	שופטים יג	ז	ויאמר לי הנך הרה וילדת בן ועתה אל תשתי יין ושכר ואל תאכלי כל טמאה כי נזיר אלהים יהיה הנער מן הבטן עד יום מותו	
שופטים	שופטים יג	ח	ויעתר מנוח אל יהוה ויאמר בי אדוני איש האלהים אשר שלחת יבוא נא עוד אלינו ויורנו מה נעשה לנער היולד	
שופטים	שופטים יג	ט	וישמע האלהים בקול מנוח ויבא מלאך האלהים עוד אל האשה והיא יושבת בשדה ומנוח אישה אין עמה	
שופטים	שופטים יג	י	ותמהר האשה ותרץ ותגד לאישה ותאמר אליו הנה נראה אלי האיש אשר בא ביום אלי	
שופטים	שופטים יג	יא	ויקם וילך מנוח אחרי אשתו ויבא אל האיש ויאמר לו האתה האיש אשר דברת אל האשה ויאמר אני	
שופטים	שופטים יג	יב	ויאמר מנוח עתה יבא דבריך מה יהיה משפט הנער ומעשהו	
שופטים	שופטים יג	יג	ויאמר מלאך יהוה אל מנוח מכל אשר אמרתי אל האשה תשמר	
שופטים	שופטים יג	יד	מכל אשר יצא מגפן היין לא תאכל ויין ושכר אל תשת וכל טמאה אל תאכל כל אשר צויתיה תשמר	
שופטים	שופטים יג	טו	ויאמר מנוח אל מלאך יהוה נעצרה נא אותך ונעשה לפניך גדי עזים	
שופטים	שופטים יג	טז	ויאמר מלאך יהוה אל מנוח אם תעצרני לא אכל בלחמך ואם תעשה עלה ליהוה תעלנה כי לא ידע מנוח כי מלאך יהוה הוא	
שופטים	שופטים יג	יז	ויאמר מנוח אל מלאך יהוה מי שמך כי יבא דבריך וכבדנוך	
שופטים	שופטים יג	יח	ויאמר לו מלאך יהוה למה זה תשאל לשמי והוא פלאי	
שופטים	שופטים יג	יט	ויקח מנוח את גדי העזים ואת המנחה ויעל על הצור ליהוה ומפלא לעשות ומנוח ואשתו ראים	
שופטים	שופטים יג	כ	ויהי בעלות הלהב מעל המזבח השמימה ויעל מלאך יהוה בלהב המזבח ומנוח ואשתו ראים ויפלו על פניהם ארצה	
שופטים	שופטים יג	כא	ולא יסף עוד מלאך יהוה להראה אל מנוח ואל אשתו אז ידע מנוח כי מלאך יהוה הוא	
שופטים	שופטים יג	כב	ויאמר מנוח אל אשתו מות נמות כי אלהים ראינו	
שופטים	שופטים יג	כג	ותאמר לו אשתו לו חפץ יהוה להמיתנו לא לקח מידנו עלה ומנחה ולא הראנו את כל אלה וכעת לא השמיענו כזאת	
שופטים	שופטים יג	כד	ותלד האשה בן ותקרא את שמו שמשון ויגדל הנער ויברכהו יהוה	
שופטים	שופטים יג	כה	ותחל רוח יהוה לפעמו במחנה דן בין צרעה ובין אשתאל	
שופטים	שופטים יד	א	וירד שמשון תמנתה וירא אשה בתמנתה מבנות פלשתים	
שופטים	שופטים יד	ב	ויעל ויגד לאביו ולאמו ויאמר אשה ראיתי בתמנתה מבנות פלשתים ועתה קחו אותה לי לאשה	
שופטים	שופטים יד	ג	ויאמר לו אביו ואמו האין בבנות אחיך ובכל עמי אשה כי אתה הולך לקחת אשה מפלשתים הערלים ויאמר שמשון אל אביו אותה קח לי כי היא ישרה בעיני	
שופטים	שופטים יד	ד	ואביו ואמו לא ידעו כי מיהוה היא כי תאנה הוא מבקש מפלשתים ובעת ההיא פלשתים משלים בישראל	
שופטים	שופטים יד	ה	וירד שמשון ואביו ואמו תמנתה ויבאו עד כרמי תמנתה והנה כפיר אריות שאג לקראתו	
שופטים	שופטים יד	ו	ותצלח עליו רוח יהוה וישסעהו כשסע הגדי ומאומה אין בידו ולא הגיד לאביו ולאמו את אשר עשה	
שופטים	שופטים יד	ז	וירד וידבר לאשה ותישר בעיני שמשון	
שופטים	שופטים יד	ח	וישב מימים לקחתה ויסר לראות את מפלת האריה והנה עדת דבורים בגוית האריה ודבש	
שופטים	שופטים יד	ט	וירדהו אל כפיו וילך הלוך ואכל וילך אל אביו ואל אמו ויתן להם ויאכלו ולא הגיד להם כי מגוית האריה רדה הדבש	
שופטים	שופטים יד	י	וירד אביהו אל האשה ויעש שם שמשון משתה כי כן יעשו הבחורים	
שופטים	שופטים יד	יא	ויהי כראותם אותו ויקחו שלשים מרעים ויהיו אתו	
שופטים	שופטים יד	יב	ויאמר להם שמשון אחודה נא לכם חידה אם הגד תגידו אותה לי שבעת ימי המשתה ומצאתם ונתתי לכם שלשים סדינים ושלשים חלפת בגדים	
שופטים	שופטים יד	יג	ואם לא תוכלו להגיד לי ונתתם אתם לי שלשים סדינים ושלשים חליפות בגדים ויאמרו לו חודה חידתך ונשמענה	
שופטים	שופטים יד	יד	ויאמר להם מהאכל יצא מאכל ומעז יצא מתוק ולא יכלו להגיד החידה שלשת ימים	
שופטים	שופטים יד	טו	ויהי ביום השביעי ויאמרו לאשת שמשון פתי את אישך ויגד לנו את החידה פן נשרף אותך ואת בית אביך באש הלירשנו קראתם לנו הלא	
שופטים	שופטים יד	טז	ותבך אשת שמשון עליו ותאמר רק שנאתני ולא אהבתני החידה חדת לבני עמי ולי לא הגדתה ויאמר לה הנה לאבי ולאמי לא הגדתי ולך אגיד	
שופטים	שופטים יד	יז	ותבך עליו שבעת הימים אשר היה להם המשתה ויהי ביום השביעי ויגד לה כי הציקתהו ותגד החידה לבני עמה	
שופטים	שופטים יד	יח	ויאמרו לו אנשי העיר ביום השביעי בטרם יבא החרסה מה מתוק מדבש ומה עז מארי ויאמר להם לולא חרשתם בעגלתי לא מצאתם חידתי	
שופטים	שופטים יד	יט	ותצלח עליו רוח יהוה וירד אשקלון ויך מהם שלשים איש ויקח את חליצותם ויתן החליפות למגידי החידה ויחר אפו ויעל בית אביהו	
שופטים	שופטים יד	כ	ותהי אשת שמשון למרעהו אשר רעה לו	
שופטים	שופטים טו	א	ויהי מימים בימי קציר חטים ויפקד שמשון את אשתו בגדי עזים ויאמר אבאה אל אשתי החדרה ולא נתנו אביה לבוא	
שופטים	שופטים טו	ב	ויאמר אביה אמר אמרתי כי שנא שנאתה ואתננה למרעך הלא אחתה הקטנה טובה ממנה תהי נא לך תחתיה	
שופטים	שופטים טו	ג	ויאמר להם שמשון נקיתי הפעם מפלשתים כי עשה אני עמם רעה	
שופטים	שופטים טו	ד	וילך שמשון וילכד שלש מאות שועלים ויקח לפדים ויפן זנב אל זנב וישם לפיד אחד בין שני הזנבות בתוך	
שופטים	שופטים טו	ה	ויבער אש בלפידים וישלח בקמות פלשתים ויבער מגדיש ועד קמה ועד כרם זית	
שופטים	שופטים טו	ו	ויאמרו פלשתים מי עשה זאת ויאמרו שמשון חתן התמני כי לקח את אשתו ויתנה למרעהו ויעלו פלשתים וישרפו אותה ואת אביה באש	
שופטים	שופטים טו	ז	ויאמר להם שמשון אם תעשון כזאת כי אם נקמתי בכם ואחר אחדל	
שופטים	שופטים טו	ח	ויך אותם שוק על ירך מכה גדולה וירד וישב בסעיף סלע עיטם	
שופטים	שופטים טו	ט	ויעלו פלשתים ויחנו ביהודה וינטשו בלחי	
שופטים	שופטים טו	י	ויאמרו איש יהודה למה עליתם עלינו ויאמרו לאסור את שמשון עלינו לעשות לו כאשר עשה לנו	
שופטים	שופטים טו	יא	וירדו שלשת אלפים איש מיהודה אל סעיף סלע עיטם ויאמרו לשמשון הלא ידעת כי משלים בנו פלשתים ומה זאת עשית לנו ויאמר להם כאשר עשו לי כן עשיתי להם	
שופטים	שופטים טו	יב	ויאמרו לו לאסרך ירדנו לתתך ביד פלשתים ויאמר להם שמשון השבעו לי פן תפגעון בי אתם	
שופטים	שופטים טו	יג	ויאמרו לו לאמר לא כי אסר נאסרך ונתנוך בידם והמת לא נמיתך ויאסרהו בשנים עבתים חדשים ויעלוהו מן הסלע	
שופטים	שופטים טו	יד	הוא בא עד לחי ופלשתים הריעו לקראתו ותצלח עליו רוח יהוה ותהיינה העבתים אשר על זרועותיו כפשתים אשר בערו באש וימסו אסוריו מעל ידיו	
שופטים	שופטים טו	טו	וימצא לחי חמור טריה וישלח ידו ויקחה ויך בה אלף איש	
שופטים	שופטים טו	טז	ויאמר שמשון בלחי החמור חמור חמרתים בלחי החמור הכיתי אלף איש	
שופטים	שופטים טו	יז	ויהי ככלתו לדבר וישלך הלחי מידו ויקרא למקום ההוא רמת לחי	
שופטים	שופטים טו	יח	ויצמא מאד ויקרא אל יהוה ויאמר אתה נתת ביד עבדך את התשועה הגדלה הזאת ועתה אמות בצמא ונפלתי ביד הערלים	
שופטים	שופטים טו	יט	ויבקע אלהים את המכתש אשר בלחי ויצאו ממנו מים וישת ותשב רוחו ויחי על כן קרא שמה עין הקורא אשר בלחי עד היום הזה	
שופטים	שופטים טו	כ	וישפט את ישראל בימי פלשתים עשרים שנה	
שופטים	שופטים טז	א	וילך שמשון עזתה וירא שם אשה זונה ויבא אליה	
שופטים	שופטים טז	ב	לעזתים לאמר בא שמשון הנה ויסבו ויארבו לו כל הלילה בשער העיר ויתחרשו כל הלילה לאמר עד אור הבקר והרגנהו	
שופטים	שופטים טז	ג	וישכב שמשון עד חצי הלילה ויקם בחצי הלילה ויאחז בדלתות שער העיר ובשתי המזוזות ויסעם עם הבריח וישם על כתפיו ויעלם אל ראש ההר אשר על פני חברון	
שופטים	שופטים טז	ד	ויהי אחרי כן ויאהב אשה בנחל שרק ושמה דלילה	
שופטים	שופטים טז	ה	ויעלו אליה סרני פלשתים ויאמרו לה פתי אותו וראי במה כחו גדול ובמה נוכל לו ואסרנהו לענתו ואנחנו נתן לך איש אלף ומאה כסף	
שופטים	שופטים טז	ו	ותאמר דלילה אל שמשון הגידה נא לי במה כחך גדול ובמה תאסר לענותך	
שופטים	שופטים טז	ז	ויאמר אליה שמשון אם יאסרני בשבעה יתרים לחים אשר לא חרבו וחליתי והייתי כאחד האדם	
שופטים	שופטים טז	ח	ויעלו לה סרני פלשתים שבעה יתרים לחים אשר לא חרבו ותאסרהו בהם	
שופטים	שופטים טז	ט	והארב ישב לה בחדר ותאמר אליו פלשתים עליך שמשון וינתק את היתרים כאשר ינתק פתיל הנערת בהריחו אש ולא נודע כחו	
שופטים	שופטים טז	י	ותאמר דלילה אל שמשון הנה התלת בי ותדבר אלי כזבים עתה הגידה נא לי במה תאסר	
שופטים	שופטים טז	יא	ויאמר אליה אם אסור יאסרוני בעבתים חדשים אשר לא נעשה בהם מלאכה וחליתי והייתי כאחד האדם	
שופטים	שופטים טז	יב	ותקח דלילה עבתים חדשים ותאסרהו בהם ותאמר אליו פלשתים עליך שמשון והארב ישב בחדר וינתקם מעל זרעתיו כחוט	
שופטים	שופטים טז	יג	ותאמר דלילה אל שמשון עד הנה התלת בי ותדבר אלי כזבים הגידה לי במה תאסר ויאמר אליה אם תארגי את שבע מחלפות ראשי עם המסכת	
שופטים	שופטים טז	יד	ותתקע ביתד ותאמר אליו פלשתים עליך שמשון וייקץ משנתו ויסע את היתד הארג ואת המסכת	
שופטים	שופטים טז	טו	ותאמר אליו איך תאמר אהבתיך ולבך אין אתי זה שלש פעמים התלת בי ולא הגדת לי במה כחך גדול	
שופטים	שופטים טז	טז	ויהי כי הציקה לו בדבריה כל הימים ותאלצהו ותקצר נפשו למות	
שופטים	שופטים טז	יז	ויגד לה את כל לבו ויאמר לה מורה לא עלה על ראשי כי נזיר אלהים אני מבטן אמי אם גלחתי וסר ממני כחי וחליתי והייתי ככל האדם	
שופטים	שופטים טז	יח	ותרא דלילה כי הגיד לה את כל לבו ותשלח ותקרא לסרני פלשתים לאמר עלו הפעם כי הגיד לה את כל לבו ועלו אליה סרני פלשתים ויעלו הכסף בידם	
שופטים	שופטים טז	יט	ותישנהו על ברכיה ותקרא לאיש ותגלח את שבע מחלפות ראשו ותחל לענותו ויסר כחו מעליו	
שופטים	שופטים טז	כ	ותאמר פלשתים עליך שמשון ויקץ משנתו ויאמר אצא כפעם בפעם ואנער והוא לא ידע כי יהוה סר מעליו	
שופטים	שופטים טז	כא	ויאחזוהו פלשתים וינקרו את עיניו ויורידו אותו עזתה ויאסרוהו בנחשתים ויהי טוחן בבית האסירים	
שופטים	שופטים טז	כב	ויחל שער ראשו לצמח כאשר גלח	
שופטים	שופטים טז	כג	וסרני פלשתים נאספו לזבח זבח גדול לדגון אלהיהם ולשמחה ויאמרו נתן אלהינו בידנו את שמשון אויבינו	
שופטים	שופטים טז	כד	ויראו אתו העם ויהללו את אלהיהם כי אמרו נתן אלהינו בידנו את אויבנו ואת מחריב ארצנו ואשר הרבה את חללינו	
שופטים	שופטים טז	כה	ויהי כי טוב לבם ויאמרו קראו לשמשון וישחק לנו ויקראו לשמשון מבית האסירים ויצחק לפניהם ויעמידו אותו בין העמודים	
שופטים	שופטים טז	כו	ויאמר שמשון אל הנער המחזיק בידו הניחה אותי והימשני את העמדים אשר הבית נכון עליהם ואשען עליהם	
שופטים	שופטים טז	כז	והבית מלא האנשים והנשים ושמה כל סרני פלשתים ועל הגג כשלשת אלפים איש ואשה הראים בשחוק שמשון	
שופטים	שופטים טז	כח	ויקרא שמשון אל יהוה ויאמר אדני יהוה זכרני נא וחזקני נא אך הפעם הזה האלהים ואנקמה נקם אחת משתי עיני מפלשתים	
שופטים	שופטים טז	כט	וילפת שמשון את שני עמודי התוך אשר הבית נכון עליהם ויסמך עליהם אחד בימינו ואחד בשמאלו	
שופטים	שופטים טז	ל	ויאמר שמשון תמות נפשי עם פלשתים ויט בכח ויפל הבית על הסרנים ועל כל העם אשר בו ויהיו המתים אשר המית במותו רבים מאשר המית בחייו	
שופטים	שופטים טז	לא	וירדו אחיו וכל בית אביהו וישאו אתו ויעלו ויקברו אותו בין צרעה ובין אשתאל בקבר מנוח אביו והוא שפט את ישראל עשרים שנה	
שופטים	שופטים יז	א	ויהי איש מהר אפרים ושמו מיכיהו	
שופטים	שופטים יז	ב	ויאמר לאמו אלף ומאה הכסף אשר לקח לך ואתי אלית וגם אמרת באזני הנה הכסף אתי אני לקחתיו ותאמר אמו ברוך בני ליהוה	
שופטים	שופטים יז	ג	וישב את אלף ומאה הכסף לאמו ותאמר אמו הקדש הקדשתי את הכסף ליהוה מידי לבני לעשות פסל ומסכה ועתה אשיבנו לך	
שופטים	שופטים יז	ד	וישב את הכסף לאמו ותקח אמו מאתים כסף ותתנהו לצורף ויעשהו פסל ומסכה ויהי בבית מיכיהו	
שופטים	שופטים יז	ה	והאיש מיכה לו בית אלהים ויעש אפוד ותרפים וימלא את יד אחד מבניו ויהי לו לכהן	
שופטים	שופטים יז	ו	בימים ההם אין מלך בישראל איש הישר בעיניו יעשה	
שופטים	שופטים יז	ז	ויהי נער מבית לחם יהודה ממשפחת יהודה והוא לוי והוא גר שם	
שופטים	שופטים יז	ח	וילך האיש מהעיר מבית לחם יהודה לגור באשר ימצא ויבא הר אפרים עד בית מיכה לעשות דרכו	
שופטים	שופטים יז	ט	ויאמר לו מיכה מאין תבוא ויאמר אליו לוי אנכי מבית לחם יהודה ואנכי הלך לגור באשר אמצא	
שופטים	שופטים יז	י	ויאמר לו מיכה שבה עמדי והיה לי לאב ולכהן ואנכי אתן לך עשרת כסף לימים וערך בגדים ומחיתך וילך הלוי	
שופטים	שופטים יז	יא	ויואל הלוי לשבת את האיש ויהי הנער לו כאחד מבניו	
שופטים	שופטים יז	יב	וימלא מיכה את יד הלוי ויהי לו הנער לכהן ויהי בבית מיכה	
שופטים	שופטים יז	יג	ויאמר מיכה עתה ידעתי כי ייטיב יהוה לי כי היה לי הלוי לכהן	
שופטים	שופטים יח	א	בימים ההם אין מלך בישראל ובימים ההם שבט הדני מבקש לו נחלה לשבת כי לא נפלה לו עד היום ההוא בתוך שבטי ישראל בנחלה	
שופטים	שופטים יח	ב	וישלחו בני דן ממשפחתם חמשה אנשים מקצותם אנשים בני חיל מצרעה ומאשתאל לרגל את הארץ ולחקרה ויאמרו אלהם לכו חקרו את הארץ ויבאו הר אפרים עד בית מיכה וילינו שם	
שופטים	שופטים יח	ג	המה עם בית מיכה והמה הכירו את קול הנער הלוי ויסורו שם ויאמרו לו מי הביאך הלם ומה אתה עשה בזה ומה לך פה	
שופטים	שופטים יח	ד	ויאמר אלהם כזה וכזה עשה לי מיכה וישכרני ואהי לו לכהן	
שופטים	שופטים יח	ה	ויאמרו לו שאל נא באלהים ונדעה התצליח דרכנו אשר אנחנו הלכים עליה	
שופטים	שופטים יח	ו	ויאמר להם הכהן לכו לשלום נכח יהוה דרככם אשר תלכו בה	
שופטים	שופטים יח	ז	וילכו חמשת האנשים ויבאו לישה ויראו את העם אשר בקרבה יושבת לבטח כמשפט צדנים שקט ובטח ואין מכלים דבר בארץ יורש עצר ורחקים המה מצדנים ודבר אין להם עם אדם	
שופטים	שופטים יח	ח	ויבאו אל אחיהם צרעה ואשתאל ויאמרו להם אחיהם מה אתם	
שופטים	שופטים יח	ט	ויאמרו קומה ונעלה עליהם כי ראינו את הארץ והנה טובה מאד ואתם מחשים אל תעצלו ללכת לבא לרשת את הארץ	
שופטים	שופטים יח	י	כבאכם תבאו אל עם בטח והארץ רחבת ידים כי נתנה אלהים בידכם מקום אשר אין שם מחסור כל דבר אשר בארץ	
שופטים	שופטים יח	יא	ויסעו משם ממשפחת הדני מצרעה ומאשתאל שש מאות איש חגור כלי מלחמה	
שופטים	שופטים יח	יב	ויעלו ויחנו בקרית יערים ביהודה על כן קראו למקום ההוא מחנה דן עד היום הזה הנה אחרי קרית יערים	
שופטים	שופטים יח	יג	ויעברו משם הר אפרים ויבאו עד בית מיכה	
שופטים	שופטים יח	יד	ויענו חמשת האנשים ההלכים לרגל את הארץ ליש ויאמרו אל אחיהם הידעתם כי יש בבתים האלה אפוד ותרפים ופסל ומסכה ועתה דעו מה תעשו	
שופטים	שופטים יח	טו	ויסורו שמה ויבאו אל בית הנער הלוי בית מיכה וישאלו לו לשלום	
שופטים	שופטים יח	טז	ושש מאות איש חגורים כלי מלחמתם נצבים פתח השער אשר מבני דן	
שופטים	שופטים יח	יז	ויעלו חמשת האנשים ההלכים לרגל את הארץ באו שמה לקחו את הפסל ואת האפוד ואת התרפים ואת המסכה והכהן נצב פתח השער ושש מאות האיש החגור כלי המלחמה	
שופטים	שופטים יח	יח	ואלה באו בית מיכה ויקחו את פסל האפוד ואת התרפים ואת המסכה ויאמר אליהם הכהן מה אתם עשים	
שופטים	שופטים יח	יט	ויאמרו לו החרש שים ידך על פיך ולך עמנו והיה לנו לאב ולכהן הטוב היותך כהן לבית איש אחד או היותך כהן לשבט ולמשפחה בישראל	
שופטים	שופטים יח	כ	וייטב לב הכהן ויקח את האפוד ואת התרפים ואת הפסל ויבא בקרב העם	
שופטים	שופטים יח	כא	ויפנו וילכו וישימו את הטף ואת המקנה ואת הכבודה לפניהם	
שופטים	שופטים יח	כב	המה הרחיקו מבית מיכה והאנשים אשר בבתים אשר עם בית מיכה נזעקו וידביקו את בני דן	
שופטים	שופטים יח	כג	ויקראו אל בני דן ויסבו פניהם ויאמרו למיכה מה לך כי נזעקת	
שופטים	שופטים יח	כד	ויאמר את אלהי אשר עשיתי לקחתם ואת הכהן ותלכו ומה לי עוד ומה זה תאמרו אלי מה לך	
שופטים	שופטים יח	כה	ויאמרו אליו בני דן אל תשמע קולך עמנו פן יפגעו בכם אנשים מרי נפש ואספתה נפשך ונפש ביתך	
שופטים	שופטים יח	כו	וילכו בני דן לדרכם וירא מיכה כי חזקים המה ממנו ויפן וישב אל ביתו	
שופטים	שופטים יח	כז	והמה לקחו את אשר עשה מיכה ואת הכהן אשר היה לו ויבאו על ליש על עם שקט ובטח ויכו אותם לפי חרב ואת העיר שרפו באש	
שופטים	שופטים יח	כח	ואין מציל כי רחוקה היא מצידון ודבר אין להם עם אדם והיא בעמק אשר לבית רחוב ויבנו את העיר וישבו בה	
שופטים	שופטים יח	כט	ויקראו שם העיר דן בשם דן אביהם אשר יולד לישראל ואולם ליש שם העיר לראשנה	
שופטים	שופטים יח	ל	ויקימו להם בני דן את הפסל ויהונתן בן גרשם בן מנשה הוא ובניו היו כהנים לשבט הדני עד יום גלות הארץ	
שופטים	שופטים יח	לא	וישימו להם את פסל מיכה אשר עשה כל ימי היות בית האלהים בשלה	
שופטים	שופטים יט	א	ויהי בימים ההם ומלך אין בישראל ויהי איש לוי גר בירכתי הר אפרים ויקח לו אשה פילגש מבית לחם יהודה	
שופטים	שופטים יט	ב	ותזנה עליו פילגשו ותלך מאתו אל בית אביה אל בית לחם יהודה ותהי שם ימים ארבעה חדשים	
שופטים	שופטים יט	ג	ויקם אישה וילך אחריה לדבר על לבה להשיבו ונערו עמו וצמד חמרים ותביאהו בית אביה ויראהו אבי הנערה וישמח לקראתו	
שופטים	שופטים יט	ד	ויחזק בו חתנו אבי הנערה וישב אתו שלשת ימים ויאכלו וישתו וילינו שם	
שופטים	שופטים יט	ה	ויהי ביום הרביעי וישכימו בבקר ויקם ללכת ויאמר אבי הנערה אל חתנו סעד לבך פת לחם ואחר תלכו	
שופטים	שופטים יט	ו	וישבו ויאכלו שניהם יחדו וישתו ויאמר אבי הנערה אל האיש הואל נא ולין ויטב לבך	
שופטים	שופטים יט	ז	ויקם האיש ללכת ויפצר בו חתנו וישב וילן שם	
שופטים	שופטים יט	ח	וישכם בבקר ביום החמישי ללכת ויאמר אבי הנערה סעד נא לבבך והתמהמהו עד נטות היום ויאכלו שניהם	
שופטים	שופטים יט	ט	ויקם האיש ללכת הוא ופילגשו ונערו ויאמר לו חתנו אבי הנערה הנה נא רפה היום לערב לינו נא הנה חנות היום לין פה וייטב לבבך והשכמתם מחר לדרככם והלכת לאהלך	
שופטים	שופטים יט	י	ולא אבה האיש ללון ויקם וילך ויבא עד נכח יבוס היא ירושלם ועמו צמד חמורים חבושים ופילגשו עמו	
שופטים	שופטים יט	יא	הם עם יבוס והיום רד מאד ויאמר הנער אל אדניו לכה נא ונסורה אל עיר היבוסי הזאת ונלין בה	
שופטים	שופטים יט	יב	ויאמר אליו אדניו לא נסור אל עיר נכרי אשר לא מבני ישראל הנה ועברנו עד גבעה	
שופטים	שופטים יט	יג	ויאמר לנערו לך ונקרבה באחד המקמות ולנו בגבעה או ברמה	
שופטים	שופטים יט	יד	ויעברו וילכו ותבא להם השמש אצל הגבעה אשר לבנימן	
שופטים	שופטים יט	טו	ויסרו שם לבוא ללון בגבעה ויבא וישב ברחוב העיר ואין איש מאסף אותם הביתה ללון	
שופטים	שופטים יט	טז	והנה איש זקן בא מן מעשהו מן השדה בערב והאיש מהר אפרים והוא גר בגבעה ואנשי המקום בני ימיני	
שופטים	שופטים יט	יז	וישא עיניו וירא את האיש הארח ברחב העיר ויאמר האיש הזקן אנה תלך ומאין תבוא	
שופטים	שופטים יט	יח	ויאמר אליו עברים אנחנו מבית לחם יהודה עד ירכתי הר אפרים משם אנכי ואלך עד בית לחם יהודה ואת בית יהוה אני הלך ואין איש מאסף אותי הביתה	
שופטים	שופטים יט	יט	וגם תבן גם מספוא יש לחמורינו וגם לחם ויין יש לי ולאמתך ולנער עם עבדיך אין מחסור כל דבר	
שופטים	שופטים יט	כ	ויאמר האיש הזקן שלום לך רק כל מחסורך עלי רק ברחוב אל תלן	
שופטים	שופטים יט	כא	ויביאהו לביתו ויבול לחמורים וירחצו רגליהם ויאכלו וישתו	
שופטים	שופטים יט	כב	המה מיטיבים את לבם והנה אנשי העיר אנשי בני בליעל נסבו את הבית מתדפקים על הדלת ויאמרו אל האיש בעל הבית הזקן לאמר הוצא את האיש אשר בא אל ביתך ונדענו	
שופטים	שופטים יט	כג	ויצא אליהם האיש בעל הבית ויאמר אלהם אל אחי אל תרעו נא אחרי אשר בא האיש הזה אל ביתי אל תעשו את הנבלה הזאת	
שופטים	שופטים יט	כד	הנה בתי הבתולה ופילגשהו אוציאה נא אותם וענו אותם ועשו להם הטוב בעיניכם ולאיש הזה לא תעשו דבר הנבלה הזאת	
שופטים	שופטים יט	כה	ולא אבו האנשים לשמע לו ויחזק האיש בפילגשו ויצא אליהם החוץ וידעו אותה ויתעללו בה כל הלילה עד הבקר וישלחוה בעלות השחר	
שופטים	שופטים יט	כו	ותבא האשה לפנות הבקר ותפל פתח בית האיש אשר אדוניה שם עד האור	
שופטים	שופטים יט	כז	ויקם אדניה בבקר ויפתח דלתות הבית ויצא ללכת לדרכו והנה האשה פילגשו נפלת פתח הבית וידיה על הסף	
שופטים	שופטים יט	כח	ויאמר אליה קומי ונלכה ואין ענה ויקחה על החמור ויקם האיש וילך למקמו	
שופטים	שופטים יט	כט	ויבא אל ביתו ויקח את המאכלת ויחזק בפילגשו וינתחה לעצמיה לשנים עשר נתחים וישלחה בכל גבול ישראל	
שופטים	שופטים יט	ל	והיה כל הראה ואמר לא נהיתה ולא נראתה כזאת למיום עלות בני ישראל מארץ מצרים עד היום הזה שימו לכם עליה עצו ודברו	
שופטים	שופטים כ	א	ויצאו כל בני ישראל ותקהל העדה כאיש אחד למדן ועד באר שבע וארץ הגלעד אל יהוה המצפה	
שופטים	שופטים כ	ב	ויתיצבו פנות כל העם כל שבטי ישראל בקהל עם האלהים ארבע מאות אלף איש רגלי שלף חרב	
שופטים	שופטים כ	ג	וישמעו בני בנימן כי עלו בני ישראל המצפה ויאמרו בני ישראל דברו איכה נהיתה הרעה הזאת	
שופטים	שופטים כ	ד	ויען האיש הלוי איש האשה הנרצחה ויאמר הגבעתה אשר לבנימן באתי אני ופילגשי ללון	
שופטים	שופטים כ	ה	ויקמו עלי בעלי הגבעה ויסבו עלי את הבית לילה אותי דמו להרג ואת פילגשי ענו ותמת	
שופטים	שופטים כ	ו	ואחז בפילגשי ואנתחה ואשלחה בכל שדה נחלת ישראל כי עשו זמה ונבלה בישראל	
שופטים	שופטים כ	ז	הנה כלכם בני ישראל הבו לכם דבר ועצה הלם	
שופטים	שופטים כ	ח	ויקם כל העם כאיש אחד לאמר לא נלך איש לאהלו ולא נסור איש לביתו	
שופטים	שופטים כ	ט	ועתה זה הדבר אשר נעשה לגבעה עליה בגורל	
שופטים	שופטים כ	י	ולקחנו עשרה אנשים למאה לכל שבטי ישראל ומאה לאלף ואלף לרבבה לקחת צדה לעם לעשות לבואם לגבע בנימן ככל הנבלה אשר עשה בישראל	
שופטים	שופטים כ	יא	ויאסף כל איש ישראל אל העיר כאיש אחד חברים	
שופטים	שופטים כ	יב	וישלחו שבטי ישראל אנשים בכל שבטי בנימן לאמר מה הרעה הזאת אשר נהיתה בכם	
שופטים	שופטים כ	יג	ועתה תנו את האנשים בני בליעל אשר בגבעה ונמיתם ונבערה רעה מישראל ולא אבו בנימן לשמע בקול אחיהם בני ישראל	
שופטים	שופטים כ	יד	ויאספו בני בנימן מן הערים הגבעתה לצאת למלחמה עם בני ישראל	
שופטים	שופטים כ	טו	ויתפקדו בני בנימן ביום ההוא מהערים עשרים וששה אלף איש שלף חרב לבד מישבי הגבעה התפקדו שבע מאות איש בחור	
שופטים	שופטים כ	טז	מכל העם הזה שבע מאות איש בחור אטר יד ימינו כל זה קלע באבן אל השערה ולא יחטא	
שופטים	שופטים כ	יז	ואיש ישראל התפקדו לבד מבנימן ארבע מאות אלף איש שלף חרב כל זה איש מלחמה	
שופטים	שופטים כ	יח	ויקמו ויעלו בית אל וישאלו באלהים ויאמרו בני ישראל מי יעלה לנו בתחלה למלחמה עם בני בנימן ויאמר יהוה יהודה בתחלה	
שופטים	שופטים כ	יט	ויקומו בני ישראל בבקר ויחנו על הגבעה	
שופטים	שופטים כ	כ	ויצא איש ישראל למלחמה עם בנימן ויערכו אתם איש ישראל מלחמה אל הגבעה	
שופטים	שופטים כ	כא	ויצאו בני בנימן מן הגבעה וישחיתו בישראל ביום ההוא שנים ועשרים אלף איש ארצה	
שופטים	שופטים כ	כב	ויתחזק העם איש ישראל ויספו לערך מלחמה במקום אשר ערכו שם ביום הראשון	
שופטים	שופטים כ	כג	ויעלו בני ישראל ויבכו לפני יהוה עד הערב וישאלו ביהוה לאמר האוסיף לגשת למלחמה עם בני בנימן אחי ויאמר יהוה עלו אליו	
שופטים	שופטים כ	כד	ויקרבו בני ישראל אל בני בנימן ביום השני	
שופטים	שופטים כ	כה	ויצא בנימן לקראתם מן הגבעה ביום השני וישחיתו בבני ישראל עוד שמנת עשר אלף איש ארצה כל אלה שלפי חרב	
שופטים	שופטים כ	כו	ויעלו כל בני ישראל וכל העם ויבאו בית אל ויבכו וישבו שם לפני יהוה ויצומו ביום ההוא עד הערב ויעלו עלות ושלמים לפני יהוה	
שופטים	שופטים כ	כז	וישאלו בני ישראל ביהוה ושם ארון ברית האלהים בימים ההם	
שופטים	שופטים כ	כח	ופינחס בן אלעזר בן אהרן עמד לפניו בימים ההם לאמר האוסף עוד לצאת למלחמה עם בני בנימן אחי אם אחדל ויאמר יהוה עלו כי מחר אתננו בידך	
שופטים	שופטים כ	כט	וישם ישראל ארבים אל הגבעה סביב	
שופטים	שופטים כ	ל	ויעלו בני ישראל אל בני בנימן ביום השלישי ויערכו אל הגבעה כפעם בפעם	
שופטים	שופטים כ	לא	ויצאו בני בנימן לקראת העם הנתקו מן העיר ויחלו להכות מהעם חללים כפעם בפעם במסלות אשר אחת עלה בית אל ואחת גבעתה בשדה כשלשים איש בישראל	
שופטים	שופטים כ	לב	ויאמרו בני בנימן נגפים הם לפנינו כבראשנה ובני ישראל אמרו ננוסה ונתקנהו מן העיר אל המסלות	
שופטים	שופטים כ	לג	וכל איש ישראל קמו ממקומו ויערכו בבעל תמר וארב ישראל מגיח ממקמו ממערה גבע	
שופטים	שופטים כ	לד	ויבאו מנגד לגבעה עשרת אלפים איש בחור מכל ישראל והמלחמה כבדה והם לא ידעו כי נגעת עליהם הרעה	
שופטים	שופטים כ	לה	ויגף יהוה את בנימן לפני ישראל וישחיתו בני ישראל בבנימן ביום ההוא עשרים וחמשה אלף ומאה איש כל אלה שלף חרב	
שופטים	שופטים כ	לו	ויראו בני בנימן כי נגפו ויתנו איש ישראל מקום לבנימן כי בטחו אל הארב אשר שמו אל הגבעה	
שופטים	שופטים כ	לז	והארב החישו ויפשטו אל הגבעה וימשך הארב ויך את כל העיר לפי חרב	
שופטים	שופטים כ	לח	והמועד היה לאיש ישראל עם הארב הרב להעלותם משאת העשן מן העיר	
שופטים	שופטים כ	לט	ויהפך איש ישראל במלחמה ובנימן החל להכות חללים באיש ישראל כשלשים איש כי אמרו אך נגוף נגף הוא לפנינו כמלחמה הראשנה	
שופטים	שופטים כ	מ	והמשאת החלה לעלות מן העיר עמוד עשן ויפן בנימן אחריו והנה עלה כליל העיר השמימה	
שופטים	שופטים כ	מא	ואיש ישראל הפך ויבהל איש בנימן כי ראה כי נגעה עליו הרעה	
שופטים	שופטים כ	מב	ויפנו לפני איש ישראל אל דרך המדבר והמלחמה הדביקתהו ואשר מהערים משחיתים אותו בתוכו	
שופטים	שופטים כ	מג	כתרו את בנימן הרדיפהו מנוחה הדריכהו עד נכח הגבעה ממזרח שמש	
שופטים	שופטים כ	מד	ויפלו מבנימן שמנה עשר אלף איש את כל אלה אנשי חיל	
שופטים	שופטים כ	מה	ויפנו וינסו המדברה אל סלע הרמון ויעללהו במסלות חמשת אלפים איש וידביקו אחריו עד גדעם ויכו ממנו אלפים איש	
שופטים	שופטים כ	מו	ויהי כל הנפלים מבנימן עשרים וחמשה אלף איש שלף חרב ביום ההוא את כל אלה אנשי חיל	
שופטים	שופטים כ	מז	ויפנו וינסו המדברה אל סלע הרמון שש מאות איש וישבו בסלע רמון ארבעה חדשים	
שופטים	שופטים כ	מח	ואיש ישראל שבו אל בני בנימן ויכום לפי חרב מעיר מתם עד בהמה עד כל הנמצא גם כל הערים הנמצאות שלחו באש	
שופטים	שופטים כא	א	ואיש ישראל נשבע במצפה לאמר איש ממנו לא יתן בתו לבנימן לאשה	
שופטים	שופטים כא	ב	ויבא העם בית אל וישבו שם עד הערב לפני האלהים וישאו קולם ויבכו בכי גדול	
שופטים	שופטים כא	ג	ויאמרו למה יהוה אלהי ישראל היתה זאת בישראל להפקד היום מישראל שבט אחד	
שופטים	שופטים כא	ד	ויהי ממחרת וישכימו העם ויבנו שם מזבח ויעלו עלות ושלמים	
שופטים	שופטים כא	ה	ויאמרו בני ישראל מי אשר לא עלה בקהל מכל שבטי ישראל אל יהוה כי השבועה הגדולה היתה לאשר לא עלה אל יהוה המצפה לאמר מות יומת	
שופטים	שופטים כא	ו	וינחמו בני ישראל אל בנימן אחיו ויאמרו נגדע היום שבט אחד מישראל	
שופטים	שופטים כא	ז	מה נעשה להם לנותרים לנשים ואנחנו נשבענו ביהוה לבלתי תת להם מבנותינו לנשים	
שופטים	שופטים כא	ח	ויאמרו מי אחד משבטי ישראל אשר לא עלה אל יהוה המצפה והנה לא בא איש אל המחנה מיביש גלעד אל הקהל	
שופטים	שופטים כא	ט	ויתפקד העם והנה אין שם איש מיושבי יבש גלעד	
שופטים	שופטים כא	י	וישלחו שם העדה שנים עשר אלף איש מבני החיל ויצוו אותם לאמר לכו והכיתם את יושבי יבש גלעד לפי חרב והנשים והטף	
שופטים	שופטים כא	יא	וזה הדבר אשר תעשו כל זכר וכל אשה ידעת משכב זכר תחרימו	
שופטים	שופטים כא	יב	וימצאו מיושבי יביש גלעד ארבע מאות נערה בתולה אשר לא ידעה איש למשכב זכר ויביאו אותם אל המחנה שלה אשר בארץ כנען	
שופטים	שופטים כא	יג	וישלחו כל העדה וידברו אל בני בנימן אשר בסלע רמון ויקראו להם שלום	
שופטים	שופטים כא	יד	וישב בנימן בעת ההיא ויתנו להם הנשים אשר חיו מנשי יבש גלעד ולא מצאו להם כן	
שופטים	שופטים כא	טו	והעם נחם לבנימן כי עשה יהוה פרץ בשבטי ישראל	
שופטים	שופטים כא	טז	ויאמרו זקני העדה מה נעשה לנותרים לנשים כי נשמדה מבנימן אשה	
שופטים	שופטים כא	יז	ויאמרו ירשת פליטה לבנימן ולא ימחה שבט מישראל	
שופטים	שופטים כא	יח	ואנחנו לא נוכל לתת להם נשים מבנותינו כי נשבעו בני ישראל לאמר ארור נתן אשה לבנימן	
שופטים	שופטים כא	יט	ויאמרו הנה חג יהוה בשלו מימים ימימה אשר מצפונה לבית אל מזרחה השמש למסלה העלה מבית אל שכמה ומנגב ללבונה	
שופטים	שופטים כא	כ	ויצו את בני בנימן לאמר לכו וארבתם בכרמים	
שופטים	שופטים כא	כא	וראיתם והנה אם יצאו בנות שילו לחול במחלות ויצאתם מן הכרמים וחטפתם לכם איש אשתו מבנות שילו והלכתם ארץ בנימן	
שופטים	שופטים כא	כב	והיה כי יבאו אבותם או אחיהם לרוב אלינו ואמרנו אליהם חנונו אותם כי לא לקחנו איש אשתו במלחמה כי לא אתם נתתם להם כעת תאשמו	
שופטים	שופטים כא	כג	ויעשו כן בני בנימן וישאו נשים למספרם מן המחללות אשר גזלו וילכו וישובו אל נחלתם ויבנו את הערים וישבו בהם	
שופטים	שופטים כא	כד	ויתהלכו משם בני ישראל בעת ההיא איש לשבטו ולמשפחתו ויצאו משם איש לנחלתו	
שופטים	שופטים כא	כה	בימים ההם אין מלך בישראל איש הישר בעיניו יעשה	
שמואל א	שמואל א א	א	ויהי איש אחד מן הרמתים צופים מהר אפרים ושמו אלקנה בן ירחם בן אליהוא בן תחו בן צוף אפרתי	
שמואל א	שמואל א א	ב	ולו שתי נשים שם אחת חנה ושם השנית פננה ויהי לפננה ילדים ולחנה אין ילדים	
שמואל א	שמואל א א	ג	ועלה האיש ההוא מעירו מימים ימימה להשתחות ולזבח ליהוה צבאות בשלה ושם שני בני עלי חפני ופנחס כהנים ליהוה	
שמואל א	שמואל א א	ד	ויהי היום ויזבח אלקנה ונתן לפננה אשתו ולכל בניה ובנותיה מנות	
שמואל א	שמואל א א	ה	ולחנה יתן מנה אחת אפים כי את חנה אהב ויהוה סגר רחמה	
שמואל א	שמואל א א	ו	וכעסתה צרתה גם כעס בעבור הרעמה כי סגר יהוה בעד רחמה	
שמואל א	שמואל א א	ז	וכן יעשה שנה בשנה מדי עלתה בבית יהוה כן תכעסנה ותבכה ולא תאכל	
שמואל א	שמואל א א	ח	ויאמר לה אלקנה אישה חנה למה תבכי ולמה לא תאכלי ולמה ירע לבבך הלוא אנכי טוב לך מעשרה בנים	
שמואל א	שמואל א א	ט	ותקם חנה אחרי אכלה בשלה ואחרי שתה ועלי הכהן ישב על הכסא על מזוזת היכל יהוה	
שמואל א	שמואל א א	י	והיא מרת נפש ותתפלל על יהוה ובכה תבכה	
שמואל א	שמואל א א	יא	ותדר נדר ותאמר יהוה צבאות אם ראה תראה בעני אמתך וזכרתני ולא תשכח את אמתך ונתתה לאמתך זרע אנשים ונתתיו ליהוה כל ימי חייו ומורה לא יעלה על ראשו	
שמואל א	שמואל א א	יב	והיה כי הרבתה להתפלל לפני יהוה ועלי שמר את פיה	
שמואל א	שמואל א א	יג	וחנה היא מדברת על לבה רק שפתיה נעות וקולה לא ישמע ויחשבה עלי לשכרה	
שמואל א	שמואל א א	יד	ויאמר אליה עלי עד מתי תשתכרין הסירי את יינך מעליך	
שמואל א	שמואל א א	טו	ותען חנה ותאמר לא אדני אשה קשת רוח אנכי ויין ושכר לא שתיתי ואשפך את נפשי לפני יהוה	
שמואל א	שמואל א א	טז	אל תתן את אמתך לפני בת בליעל כי מרב שיחי וכעסי דברתי עד הנה	
שמואל א	שמואל א א	יז	ויען עלי ויאמר לכי לשלום ואלהי ישראל יתן את שלתך אשר שאלת מעמו	
שמואל א	שמואל א א	יח	ותאמר תמצא שפחתך חן בעיניך ותלך האשה לדרכה ותאכל ופניה לא היו לה עוד	
שמואל א	שמואל א א	יט	וישכמו בבקר וישתחוו לפני יהוה וישבו ויבאו אל ביתם הרמתה וידע אלקנה את חנה אשתו ויזכרה יהוה	
שמואל א	שמואל א א	כ	ויהי לתקפות הימים ותהר חנה ותלד בן ותקרא את שמו שמואל כי מיהוה שאלתיו	
שמואל א	שמואל א א	כא	ויעל האיש אלקנה וכל ביתו לזבח ליהוה את זבח הימים ואת נדרו	
שמואל א	שמואל א א	כב	וחנה לא עלתה כי אמרה לאישה עד יגמל הנער והבאתיו ונראה את פני יהוה וישב שם עד עולם	
שמואל א	שמואל א א	כג	ויאמר לה אלקנה אישה עשי הטוב בעיניך שבי עד גמלך אתו אך יקם יהוה את דברו ותשב האשה ותינק את בנה עד גמלה אתו	
שמואל א	שמואל א א	כד	ותעלהו עמה כאשר גמלתו בפרים שלשה ואיפה אחת קמח ונבל יין ותבאהו בית יהוה שלו והנער נער	
שמואל א	שמואל א א	כה	וישחטו את הפר ויביאו את הנער אל עלי	
שמואל א	שמואל א א	כו	ותאמר בי אדני חי נפשך אדני אני האשה הנצבת עמכה בזה להתפלל אל יהוה	
שמואל א	שמואל א א	כז	אל הנער הזה התפללתי ויתן יהוה לי את שאלתי אשר שאלתי מעמו	
שמואל א	שמואל א א	כח	וגם אנכי השאלתהו ליהוה כל הימים אשר היה הוא שאול ליהוה וישתחו שם ליהוה	
שמואל א	שמואל א ב	א	ותתפלל חנה ותאמר עלץ לבי ביהוה רמה קרני ביהוה רחב פי על אויבי כי שמחתי בישועתך	
שמואל א	שמואל א ב	ב	אין קדוש כיהוה כי אין בלתך ואין צור כאלהינו	
שמואל א	שמואל א ב	ג	אל תרבו תדברו גבהה גבהה יצא עתק מפיכם כי אל דעות יהוה ולא נתכנו עללות	
שמואל א	שמואל א ב	ד	קשת גברים חתים ונכשלים אזרו חיל	
שמואל א	שמואל א ב	ה	שבעים בלחם נשכרו ורעבים חדלו עד עקרה ילדה שבעה ורבת בנים אמללה	
שמואל א	שמואל א ב	ו	יהוה ממית ומחיה מוריד שאול ויעל	
שמואל א	שמואל א ב	ז	יהוה מוריש ומעשיר משפיל אף מרומם	
שמואל א	שמואל א ב	ח	מקים מעפר דל מאשפת ירים אביון להושיב עם נדיבים וכסא כבוד ינחלם כי ליהוה מצקי ארץ וישת עליהם תבל	
שמואל א	שמואל א ב	ט	רגלי חסידו ישמר ורשעים בחשך ידמו כי לא בכח יגבר איש	
שמואל א	שמואל א ב	י	יהוה יחתו מריבו עלו בשמים ירעם יהוה ידין אפסי ארץ ויתן עז למלכו וירם קרן משיחו	
שמואל א	שמואל א ב	יא	וילך אלקנה הרמתה על ביתו והנער היה משרת את יהוה את פני עלי הכהן	
שמואל א	שמואל א ב	יב	ובני עלי בני בליעל לא ידעו את יהוה	
שמואל א	שמואל א ב	יג	ומשפט הכהנים את העם כל איש זבח זבח ובא נער הכהן כבשל הבשר והמזלג שלש השנים בידו	
שמואל א	שמואל א ב	יד	והכה בכיור או בדוד או בקלחת או בפרור כל אשר יעלה המזלג יקח הכהן בו ככה יעשו לכל ישראל הבאים שם בשלה	
שמואל א	שמואל א ב	טו	גם בטרם יקטרון את החלב ובא נער הכהן ואמר לאיש הזבח תנה בשר לצלות לכהן ולא יקח ממך בשר מבשל כי אם חי	
שמואל א	שמואל א ב	טז	ויאמר אליו האיש קטר יקטירון כיום החלב וקח לך כאשר תאוה נפשך ואמר לו כי עתה תתן ואם לא לקחתי בחזקה	
שמואל א	שמואל א ב	יז	ותהי חטאת הנערים גדולה מאד את פני יהוה כי נאצו האנשים את מנחת יהוה	
שמואל א	שמואל א ב	יח	ושמואל משרת את פני יהוה נער חגור אפוד בד	
שמואל א	שמואל א ב	יט	ומעיל קטן תעשה לו אמו והעלתה לו מימים ימימה בעלותה את אישה לזבח את זבח הימים	
שמואל א	שמואל א ב	כ	וברך עלי את אלקנה ואת אשתו ואמר ישם יהוה לך זרע מן האשה הזאת תחת השאלה אשר שאל ליהוה והלכו למקמו	
שמואל א	שמואל א ב	כא	כי פקד יהוה את חנה ותהר ותלד שלשה בנים ושתי בנות ויגדל הנער שמואל עם יהוה	
שמואל א	שמואל א ב	כב	ועלי זקן מאד ושמע את כל אשר יעשון בניו לכל ישראל ואת אשר ישכבון את הנשים הצבאות פתח אהל מועד	
שמואל א	שמואל א ב	כג	ויאמר להם למה תעשון כדברים האלה אשר אנכי שמע את דבריכם רעים מאת כל העם אלה	
שמואל א	שמואל א ב	כד	אל בני כי לוא טובה השמעה אשר אנכי שמע מעברים עם יהוה	
שמואל א	שמואל א ב	כה	אם יחטא איש לאיש ופללו אלהים ואם ליהוה יחטא איש מי יתפלל לו ולא ישמעו לקול אביהם כי חפץ יהוה להמיתם	
שמואל א	שמואל א ב	כו	והנער שמואל הלך וגדל וטוב גם עם יהוה וגם עם אנשים	
שמואל א	שמואל א ב	כז	ויבא איש אלהים אל עלי ויאמר אליו כה אמר יהוה הנגלה נגליתי אל בית אביך בהיותם במצרים לבית פרעה	
שמואל א	שמואל א ב	כח	ובחר אתו מכל שבטי ישראל לי לכהן לעלות על מזבחי להקטיר קטרת לשאת אפוד לפני ואתנה לבית אביך את כל אשי בני ישראל	
שמואל א	שמואל א ב	כט	למה תבעטו בזבחי ובמנחתי אשר צויתי מעון ותכבד את בניך ממני להבריאכם מראשית כל מנחת ישראל לעמי	
שמואל א	שמואל א ב	ל	לכן נאם יהוה אלהי ישראל אמור אמרתי ביתך ובית אביך יתהלכו לפני עד עולם ועתה נאם יהוה חלילה לי כי מכבדי אכבד ובזי יקלו	
שמואל א	שמואל א ב	לא	הנה ימים באים וגדעתי את זרעך ואת זרע בית אביך מהיות זקן בביתך	
שמואל א	שמואל א ב	לב	והבטת צר מעון בכל אשר ייטיב את ישראל ולא יהיה זקן בביתך כל הימים	
שמואל א	שמואל א ב	לג	ואיש לא אכרית לך מעם מזבחי לכלות את עיניך ולאדיב את נפשך וכל מרבית ביתך ימותו אנשים	
שמואל א	שמואל א ב	לד	וזה לך האות אשר יבא אל שני בניך אל חפני ופינחס ביום אחד ימותו שניהם	
שמואל א	שמואל א ב	לה	והקימתי לי כהן נאמן כאשר בלבבי ובנפשי יעשה ובניתי לו בית נאמן והתהלך לפני משיחי כל הימים	
שמואל א	שמואל א ב	לו	והיה כל הנותר בביתך יבוא להשתחות לו לאגורת כסף וככר לחם ואמר ספחני נא אל אחת הכהנות לאכל פת לחם	
שמואל א	שמואל א ג	א	והנער שמואל משרת את יהוה לפני עלי ודבר יהוה היה יקר בימים ההם אין חזון נפרץ	
שמואל א	שמואל א ג	ב	ויהי ביום ההוא ועלי שכב במקמו ועינו החלו כהות לא יוכל לראות	
שמואל א	שמואל א ג	ג	ונר אלהים טרם יכבה ושמואל שכב בהיכל יהוה אשר שם ארון אלהים	
שמואל א	שמואל א ג	ד	ויקרא יהוה אל שמואל ויאמר הנני	
שמואל א	שמואל א ג	ה	וירץ אל עלי ויאמר הנני כי קראת לי ויאמר לא קראתי שוב שכב וילך וישכב	
שמואל א	שמואל א ג	ו	ויסף יהוה קרא עוד שמואל ויקם שמואל וילך אל עלי ויאמר הנני כי קראת לי ויאמר לא קראתי בני שוב שכב	
שמואל א	שמואל א ג	ז	ושמואל טרם ידע את יהוה וטרם יגלה אליו דבר יהוה	
שמואל א	שמואל א ג	ח	ויסף יהוה קרא שמואל בשלשית ויקם וילך אל עלי ויאמר הנני כי קראת לי ויבן עלי כי יהוה קרא לנער	
שמואל א	שמואל א ג	ט	ויאמר עלי לשמואל לך שכב והיה אם יקרא אליך ואמרת דבר יהוה כי שמע עבדך וילך שמואל וישכב במקומו	
שמואל א	שמואל א ג	י	ויבא יהוה ויתיצב ויקרא כפעם בפעם שמואל שמואל ויאמר שמואל דבר כי שמע עבדך	
שמואל א	שמואל א ג	יא	ויאמר יהוה אל שמואל הנה אנכי עשה דבר בישראל אשר כל שמעו תצלינה שתי אזניו	
שמואל א	שמואל א ג	יב	ביום ההוא אקים אל עלי את כל אשר דברתי אל ביתו החל וכלה	
שמואל א	שמואל א ג	יג	והגדתי לו כי שפט אני את ביתו עד עולם בעון אשר ידע כי מקללים להם בניו ולא כהה בם	
שמואל א	שמואל א ג	יד	ולכן נשבעתי לבית עלי אם יתכפר עון בית עלי בזבח ובמנחה עד עולם	
שמואל א	שמואל א ג	טו	וישכב שמואל עד הבקר ויפתח את דלתות בית יהוה ושמואל ירא מהגיד את המראה אל עלי	
שמואל א	שמואל א ג	טז	ויקרא עלי את שמואל ויאמר שמואל בני ויאמר הנני	
שמואל א	שמואל א ג	יז	ויאמר מה הדבר אשר דבר אליך אל נא תכחד ממני כה יעשה לך אלהים וכה יוסיף אם תכחד ממני דבר מכל הדבר אשר דבר אליך	
שמואל א	שמואל א ג	יח	ויגד לו שמואל את כל הדברים ולא כחד ממנו ויאמר יהוה הוא הטוב בעינו יעשה	
שמואל א	שמואל א ג	יט	ויגדל שמואל ויהוה היה עמו ולא הפיל מכל דבריו ארצה	
שמואל א	שמואל א ג	כ	וידע כל ישראל מדן ועד באר שבע כי נאמן שמואל לנביא ליהוה	
שמואל א	שמואל א ג	כא	ויסף יהוה להראה בשלה כי נגלה יהוה אל שמואל בשלו בדבר יהוה	
שמואל א	שמואל א ד	א	ויהי דבר שמואל לכל ישראל ויצא ישראל לקראת פלשתים למלחמה ויחנו על האבן העזר ופלשתים חנו באפק	
שמואל א	שמואל א ד	ב	ויערכו פלשתים לקראת ישראל ותטש המלחמה וינגף ישראל לפני פלשתים ויכו במערכה בשדה כארבעת אלפים איש	
שמואל א	שמואל א ד	ג	ויבא העם אל המחנה ויאמרו זקני ישראל למה נגפנו יהוה היום לפני פלשתים נקחה אלינו משלה את ארון ברית יהוה ויבא בקרבנו וישענו מכף איבינו	
שמואל א	שמואל א ד	ד	וישלח העם שלה וישאו משם את ארון ברית יהוה צבאות ישב הכרבים ושם שני בני עלי עם ארון ברית האלהים חפני ופינחס	
שמואל א	שמואל א ד	ה	ויהי כבוא ארון ברית יהוה אל המחנה וירעו כל ישראל תרועה גדולה ותהם הארץ	
שמואל א	שמואל א ד	ו	וישמעו פלשתים את קול התרועה ויאמרו מה קול התרועה הגדולה הזאת במחנה העברים וידעו כי ארון יהוה בא אל המחנה	
שמואל א	שמואל א ד	ז	ויראו הפלשתים כי אמרו בא אלהים אל המחנה ויאמרו אוי לנו כי לא היתה כזאת אתמול שלשם	
שמואל א	שמואל א ד	ח	אוי לנו מי יצילנו מיד האלהים האדירים האלה אלה הם האלהים המכים את מצרים בכל מכה במדבר	
שמואל א	שמואל א ד	ט	התחזקו והיו לאנשים פלשתים פן תעבדו לעברים כאשר עבדו לכם והייתם לאנשים ונלחמתם	
שמואל א	שמואל א ד	י	וילחמו פלשתים וינגף ישראל וינסו איש לאהליו ותהי המכה גדולה מאד ויפל מישראל שלשים אלף רגלי	
שמואל א	שמואל א ד	יא	וארון אלהים נלקח ושני בני עלי מתו חפני ופינחס	
שמואל א	שמואל א ד	יב	וירץ איש בנימן מהמערכה ויבא שלה ביום ההוא ומדיו קרעים ואדמה על ראשו	
שמואל א	שמואל א ד	יג	ויבוא והנה עלי ישב על הכסא יך דרך מצפה כי היה לבו חרד על ארון האלהים והאיש בא להגיד בעיר ותזעק כל העיר	
שמואל א	שמואל א ד	יד	וישמע עלי את קול הצעקה ויאמר מה קול ההמון הזה והאיש מהר ויבא ויגד לעלי	
שמואל א	שמואל א ד	טו	ועלי בן תשעים ושמנה שנה ועיניו קמה ולא יכול לראות	
שמואל א	שמואל א ד	טז	ויאמר האיש אל עלי אנכי הבא מן המערכה ואני מן המערכה נסתי היום ויאמר מה היה הדבר בני	
שמואל א	שמואל א ד	יז	ויען המבשר ויאמר נס ישראל לפני פלשתים וגם מגפה גדולה היתה בעם וגם שני בניך מתו חפני ופינחס וארון האלהים נלקחה	
שמואל א	שמואל א ד	יח	ויהי כהזכירו את ארון האלהים ויפל מעל הכסא אחרנית בעד יד השער ותשבר מפרקתו וימת כי זקן האיש וכבד והוא שפט את ישראל ארבעים שנה	
שמואל א	שמואל א ד	יט	וכלתו אשת פינחס הרה ללת ותשמע את השמעה אל הלקח ארון האלהים ומת חמיה ואישה ותכרע ותלד כי נהפכו עליה צריה	
שמואל א	שמואל א ד	כ	וכעת מותה ותדברנה הנצבות עליה אל תיראי כי בן ילדת ולא ענתה ולא שתה לבה	
שמואל א	שמואל א ד	כא	ותקרא לנער אי כבוד לאמר גלה כבוד מישראל אל הלקח ארון האלהים ואל חמיה ואישה	
שמואל א	שמואל א ד	כב	ותאמר גלה כבוד מישראל כי נלקח ארון האלהים	
שמואל א	שמואל א ה	א	ופלשתים לקחו את ארון האלהים ויבאהו מאבן העזר אשדודה	
שמואל א	שמואל א ה	ב	ויקחו פלשתים את ארון האלהים ויביאו אתו בית דגון ויציגו אתו אצל דגון	
שמואל א	שמואל א ה	ג	וישכמו אשדודים ממחרת והנה דגון נפל לפניו ארצה לפני ארון יהוה ויקחו את דגון וישבו אתו למקומו	
שמואל א	שמואל א ה	ד	וישכמו בבקר ממחרת והנה דגון נפל לפניו ארצה לפני ארון יהוה וראש דגון ושתי כפות ידיו כרתות אל המפתן רק דגון נשאר עליו	
שמואל א	שמואל א ה	ה	על כן לא ידרכו כהני דגון וכל הבאים בית דגון על מפתן דגון באשדוד עד היום הזה	
שמואל א	שמואל א ה	ו	ותכבד יד יהוה אל האשדודים וישמם ויך אתם בעפלים את אשדוד ואת גבוליה	
שמואל א	שמואל א ה	ז	ויראו אנשי אשדוד כי כן ואמרו לא ישב ארון אלהי ישראל עמנו כי קשתה ידו עלינו ועל דגון אלהינו	
שמואל א	שמואל א ה	ח	וישלחו ויאספו את כל סרני פלשתים אליהם ויאמרו מה נעשה לארון אלהי ישראל ויאמרו גת יסב ארון אלהי ישראל ויסבו את ארון אלהי ישראל	
שמואל א	שמואל א ה	ט	ויהי אחרי הסבו אתו ותהי יד יהוה בעיר מהומה גדולה מאד ויך את אנשי העיר מקטן ועד גדול וישתרו להם עפלים	
שמואל א	שמואל א ה	י	וישלחו את ארון האלהים עקרון ויהי כבוא ארון האלהים עקרון ויזעקו העקרנים לאמר הסבו אלי את ארון אלהי ישראל להמיתני ואת עמי	
שמואל א	שמואל א ה	יא	וישלחו ויאספו את כל סרני פלשתים ויאמרו שלחו את ארון אלהי ישראל וישב למקמו ולא ימית אתי ואת עמי כי היתה מהומת מות בכל העיר כבדה מאד יד האלהים שם	
שמואל א	שמואל א ה	יב	והאנשים אשר לא מתו הכו בעפלים ותעל שועת העיר השמים	
שמואל א	שמואל א ו	א	ויהי ארון יהוה בשדה פלשתים שבעה חדשים	
שמואל א	שמואל א ו	ב	ויקראו פלשתים לכהנים ולקסמים לאמר מה נעשה לארון יהוה הודענו במה נשלחנו למקומו	
שמואל א	שמואל א ו	ג	ויאמרו אם משלחים את ארון אלהי ישראל אל תשלחו אתו ריקם כי השב תשיבו לו אשם אז תרפאו ונודע לכם למה לא תסור ידו מכם	
שמואל א	שמואל א ו	ד	ויאמרו מה האשם אשר נשיב לו ויאמרו מספר סרני פלשתים חמשה עפלי זהב וחמשה עכברי זהב כי מגפה אחת לכלם ולסרניכם	
שמואל א	שמואל א ו	ה	ועשיתם צלמי עפליכם וצלמי עכבריכם המשחיתם את הארץ ונתתם לאלהי ישראל כבוד אולי יקל את ידו מעליכם ומעל אלהיכם ומעל ארצכם	
שמואל א	שמואל א ו	ו	ולמה תכבדו את לבבכם כאשר כבדו מצרים ופרעה את לבם הלוא כאשר התעלל בהם וישלחום וילכו	
שמואל א	שמואל א ו	ז	ועתה קחו ועשו עגלה חדשה אחת ושתי פרות עלות אשר לא עלה עליהם על ואסרתם את הפרות בעגלה והשיבתם בניהם מאחריהם הביתה	
שמואל א	שמואל א ו	ח	ולקחתם את ארון יהוה ונתתם אתו אל העגלה ואת כלי הזהב אשר השבתם לו אשם תשימו בארגז מצדו ושלחתם אתו והלך	
שמואל א	שמואל א ו	ט	וראיתם אם דרך גבולו יעלה בית שמש הוא עשה לנו את הרעה הגדולה הזאת ואם לא וידענו כי לא ידו נגעה בנו מקרה הוא היה לנו	
שמואל א	שמואל א ו	י	ויעשו האנשים כן ויקחו שתי פרות עלות ויאסרום בעגלה ואת בניהם כלו בבית	
שמואל א	שמואל א ו	יא	וישמו את ארון יהוה אל העגלה ואת הארגז ואת עכברי הזהב ואת צלמי טחריהם	
שמואל א	שמואל א ו	יב	וישרנה הפרות בדרך על דרך בית שמש במסלה אחת הלכו הלך וגעו ולא סרו ימין ושמאול וסרני פלשתים הלכים אחריהם עד גבול בית שמש	
שמואל א	שמואל א ו	יג	ובית שמש קצרים קציר חטים בעמק וישאו את עיניהם ויראו את הארון וישמחו לראות	
שמואל א	שמואל א ו	יד	והעגלה באה אל שדה יהושע בית השמשי ותעמד שם ושם אבן גדולה ויבקעו את עצי העגלה ואת הפרות העלו עלה ליהוה	
שמואל א	שמואל א ו	טו	והלוים הורידו את ארון יהוה ואת הארגז אשר אתו אשר בו כלי זהב וישמו אל האבן הגדולה ואנשי בית שמש העלו עלות ויזבחו זבחים ביום ההוא ליהוה	
שמואל א	שמואל א ו	טז	וחמשה סרני פלשתים ראו וישבו עקרון ביום ההוא	
שמואל א	שמואל א ו	יז	ואלה טחרי הזהב אשר השיבו פלשתים אשם ליהוה לאשדוד אחד לעזה אחד לאשקלון אחד לגת אחד לעקרון אחד	
שמואל א	שמואל א ו	יח	ועכברי הזהב מספר כל ערי פלשתים לחמשת הסרנים מעיר מבצר ועד כפר הפרזי ועד אבל הגדולה אשר הניחו עליה את ארון יהוה עד היום הזה בשדה יהושע בית השמשי	
שמואל א	שמואל א ו	יט	ויך באנשי בית שמש כי ראו בארון יהוה ויך בעם שבעים איש חמשים אלף איש ויתאבלו העם כי הכה יהוה בעם מכה גדולה	
שמואל א	שמואל א ו	כ	ויאמרו אנשי בית שמש מי יוכל לעמד לפני יהוה האלהים הקדוש הזה ואל מי יעלה מעלינו	
שמואל א	שמואל א ו	כא	וישלחו מלאכים אל יושבי קרית יערים לאמר השבו פלשתים את ארון יהוה רדו העלו אתו אליכם	
שמואל א	שמואל א ז	א	ויבאו אנשי קרית יערים ויעלו את ארון יהוה ויבאו אתו אל בית אבינדב בגבעה ואת אלעזר בנו קדשו לשמר את ארון יהוה	
שמואל א	שמואל א ז	ב	ויהי מיום שבת הארון בקרית יערים וירבו הימים ויהיו עשרים שנה וינהו כל בית ישראל אחרי יהוה	
שמואל א	שמואל א ז	ג	ויאמר שמואל אל כל בית ישראל לאמר אם בכל לבבכם אתם שבים אל יהוה הסירו את אלהי הנכר מתוככם והעשתרות והכינו לבבכם אל יהוה ועבדהו לבדו ויצל אתכם מיד פלשתים	
שמואל א	שמואל א ז	ד	ויסירו בני ישראל את הבעלים ואת העשתרת ויעבדו את יהוה לבדו	
שמואל א	שמואל א ז	ה	ויאמר שמואל קבצו את כל ישראל המצפתה ואתפלל בעדכם אל יהוה	
שמואל א	שמואל א ז	ו	ויקבצו המצפתה וישאבו מים וישפכו לפני יהוה ויצומו ביום ההוא ויאמרו שם חטאנו ליהוה וישפט שמואל את בני ישראל במצפה	
שמואל א	שמואל א ז	ז	וישמעו פלשתים כי התקבצו בני ישראל המצפתה ויעלו סרני פלשתים אל ישראל וישמעו בני ישראל ויראו מפני פלשתים	
שמואל א	שמואל א ז	ח	ויאמרו בני ישראל אל שמואל אל תחרש ממנו מזעק אל יהוה אלהינו וישענו מיד פלשתים	
שמואל א	שמואל א ז	ט	ויקח שמואל טלה חלב אחד ויעלה עולה כליל ליהוה ויזעק שמואל אל יהוה בעד ישראל ויענהו יהוה	
שמואל א	שמואל א ז	י	ויהי שמואל מעלה העולה ופלשתים נגשו למלחמה בישראל וירעם יהוה בקול גדול ביום ההוא על פלשתים ויהמם וינגפו לפני ישראל	
שמואל א	שמואל א ז	יא	ויצאו אנשי ישראל מן המצפה וירדפו את פלשתים ויכום עד מתחת לבית כר	
שמואל א	שמואל א ז	יב	ויקח שמואל אבן אחת וישם בין המצפה ובין השן ויקרא את שמה אבן העזר ויאמר עד הנה עזרנו יהוה	
שמואל א	שמואל א ז	יג	ויכנעו הפלשתים ולא יספו עוד לבוא בגבול ישראל ותהי יד יהוה בפלשתים כל ימי שמואל	
שמואל א	שמואל א ז	יד	ותשבנה הערים אשר לקחו פלשתים מאת ישראל לישראל מעקרון ועד גת ואת גבולן הציל ישראל מיד פלשתים ויהי שלום בין ישראל ובין האמרי	
שמואל א	שמואל א ז	טו	וישפט שמואל את ישראל כל ימי חייו	
שמואל א	שמואל א ז	טז	והלך מדי שנה בשנה וסבב בית אל והגלגל והמצפה ושפט את ישראל את כל המקומות האלה	
שמואל א	שמואל א ז	יז	ותשבתו הרמתה כי שם ביתו ושם שפט את ישראל ויבן שם מזבח ליהוה	
שמואל א	שמואל א ח	א	ויהי כאשר זקן שמואל וישם את בניו שפטים לישראל	
שמואל א	שמואל א ח	ב	ויהי שם בנו הבכור יואל ושם משנהו אביה שפטים בבאר שבע	
שמואל א	שמואל א ח	ג	ולא הלכו בניו בדרכו ויטו אחרי הבצע ויקחו שחד ויטו משפט	
שמואל א	שמואל א ח	ד	ויתקבצו כל זקני ישראל ויבאו אל שמואל הרמתה	
שמואל א	שמואל א ח	ה	ויאמרו אליו הנה אתה זקנת ובניך לא הלכו בדרכיך עתה שימה לנו מלך לשפטנו ככל הגוים	
שמואל א	שמואל א ח	ו	וירע הדבר בעיני שמואל כאשר אמרו תנה לנו מלך לשפטנו ויתפלל שמואל אל יהוה	
שמואל א	שמואל א ח	ז	ויאמר יהוה אל שמואל שמע בקול העם לכל אשר יאמרו אליך כי לא אתך מאסו כי אתי מאסו ממלך עליהם	
שמואל א	שמואל א ח	ח	ככל המעשים אשר עשו מיום העלתי אתם ממצרים ועד היום הזה ויעזבני ויעבדו אלהים אחרים כן המה עשים גם לך	
שמואל א	שמואל א ח	ט	ועתה שמע בקולם אך כי העד תעיד בהם והגדת להם משפט המלך אשר ימלך עליהם	
שמואל א	שמואל א ח	י	ויאמר שמואל את כל דברי יהוה אל העם השאלים מאתו מלך	
שמואל א	שמואל א ח	יא	ויאמר זה יהיה משפט המלך אשר ימלך עליכם את בניכם יקח ושם לו במרכבתו ובפרשיו ורצו לפני מרכבתו	
שמואל א	שמואל א ח	יב	ולשום לו שרי אלפים ושרי חמשים ולחרש חרישו ולקצר קצירו ולעשות כלי מלחמתו וכלי רכבו	
שמואל א	שמואל א ח	יג	ואת בנותיכם יקח לרקחות ולטבחות ולאפות	
שמואל א	שמואל א ח	יד	ואת שדותיכם ואת כרמיכם וזיתיכם הטובים יקח ונתן לעבדיו	
שמואל א	שמואל א ח	טו	וזרעיכם וכרמיכם יעשר ונתן לסריסיו ולעבדיו	
שמואל א	שמואל א ח	טז	ואת עבדיכם ואת שפחותיכם ואת בחוריכם הטובים ואת חמוריכם יקח ועשה למלאכתו	
שמואל א	שמואל א ח	יז	צאנכם יעשר ואתם תהיו לו לעבדים	
שמואל א	שמואל א ח	יח	וזעקתם ביום ההוא מלפני מלככם אשר בחרתם לכם ולא יענה יהוה אתכם ביום ההוא	
שמואל א	שמואל א ח	יט	וימאנו העם לשמע בקול שמואל ויאמרו לא כי אם מלך יהיה עלינו	
שמואל א	שמואל א ח	כ	והיינו גם אנחנו ככל הגוים ושפטנו מלכנו ויצא לפנינו ונלחם את מלחמתנו	
שמואל א	שמואל א ח	כא	וישמע שמואל את כל דברי העם וידברם באזני יהוה	
שמואל א	שמואל א ח	כב	ויאמר יהוה אל שמואל שמע בקולם והמלכת להם מלך ויאמר שמואל אל אנשי ישראל לכו איש לעירו	
שמואל א	שמואל א ט	א	ויהי איש מבן ימין ושמו קיש בן אביאל בן צרור בן בכורת בן אפיח בן איש ימיני גבור חיל	
שמואל א	שמואל א ט	ב	ולו היה בן ושמו שאול בחור וטוב ואין איש מבני ישראל טוב ממנו משכמו ומעלה גבה מכל העם	
שמואל א	שמואל א ט	ג	ותאבדנה האתנות לקיש אבי שאול ויאמר קיש אל שאול בנו קח נא אתך את אחד מהנערים וקום לך בקש את האתנת	
שמואל א	שמואל א ט	ד	ויעבר בהר אפרים ויעבר בארץ שלשה ולא מצאו ויעברו בארץ שעלים ואין ויעבר בארץ ימיני ולא מצאו	
שמואל א	שמואל א ט	ה	המה באו בארץ צוף ושאול אמר לנערו אשר עמו לכה ונשובה פן יחדל אבי מן האתנות ודאג לנו	
שמואל א	שמואל א ט	ו	ויאמר לו הנה נא איש אלהים בעיר הזאת והאיש נכבד כל אשר ידבר בוא יבוא עתה נלכה שם אולי יגיד לנו את דרכנו אשר הלכנו עליה	
שמואל א	שמואל א ט	ז	ויאמר שאול לנערו והנה נלך ומה נביא לאיש כי הלחם אזל מכלינו ותשורה אין להביא לאיש האלהים מה אתנו	
שמואל א	שמואל א ט	ח	ויסף הנער לענות את שאול ויאמר הנה נמצא בידי רבע שקל כסף ונתתי לאיש האלהים והגיד לנו את דרכנו	
שמואל א	שמואל א ט	ט	לפנים בישראל כה אמר האיש בלכתו לדרוש אלהים לכו ונלכה עד הראה כי לנביא היום יקרא לפנים הראה	
שמואל א	שמואל א ט	י	ויאמר שאול לנערו טוב דברך לכה נלכה וילכו אל העיר אשר שם איש האלהים	
שמואל א	שמואל א ט	יא	המה עלים במעלה העיר והמה מצאו נערות יצאות לשאב מים ויאמרו להן היש בזה הראה	
שמואל א	שמואל א ט	יב	ותענינה אותם ותאמרנה יש הנה לפניך מהר עתה כי היום בא לעיר כי זבח היום לעם בבמה	
שמואל א	שמואל א ט	יג	כבאכם העיר כן תמצאון אתו בטרם יעלה הבמתה לאכל כי לא יאכל העם עד באו כי הוא יברך הזבח אחרי כן יאכלו הקראים ועתה עלו כי אתו כהיום תמצאון אתו	
שמואל א	שמואל א ט	יד	ויעלו העיר המה באים בתוך העיר והנה שמואל יצא לקראתם לעלות הבמה	
שמואל א	שמואל א ט	טו	ויהוה גלה את אזן שמואל יום אחד לפני בוא שאול לאמר	
שמואל א	שמואל א ט	טז	כעת מחר אשלח אליך איש מארץ בנימן ומשחתו לנגיד על עמי ישראל והושיע את עמי מיד פלשתים כי ראיתי את עמי כי באה צעקתו אלי	
שמואל א	שמואל א ט	יז	ושמואל ראה את שאול ויהוה ענהו הנה האיש אשר אמרתי אליך זה יעצר בעמי	
שמואל א	שמואל א ט	יח	ויגש שאול את שמואל בתוך השער ויאמר הגידה נא לי אי זה בית הראה	
שמואל א	שמואל א ט	יט	ויען שמואל את שאול ויאמר אנכי הראה עלה לפני הבמה ואכלתם עמי היום ושלחתיך בבקר וכל אשר בלבבך אגיד לך	
שמואל א	שמואל א ט	כ	ולאתנות האבדות לך היום שלשת הימים אל תשם את לבך להם כי נמצאו ולמי כל חמדת ישראל הלוא לך ולכל בית אביך	
שמואל א	שמואל א ט	כא	ויען שאול ויאמר הלוא בן ימיני אנכי מקטני שבטי ישראל ומשפחתי הצערה מכל משפחות שבטי בנימן ולמה דברת אלי כדבר הזה	
שמואל א	שמואל א ט	כב	ויקח שמואל את שאול ואת נערו ויביאם לשכתה ויתן להם מקום בראש הקרואים והמה כשלשים איש	
שמואל א	שמואל א ט	כג	ויאמר שמואל לטבח תנה את המנה אשר נתתי לך אשר אמרתי אליך שים אתה עמך	
שמואל א	שמואל א ט	כד	וירם הטבח את השוק והעליה וישם לפני שאול ויאמר הנה הנשאר שים לפניך אכל כי למועד שמור לך לאמר העם קראתי ויאכל שאול עם שמואל ביום ההוא	
שמואל א	שמואל א ט	כה	וירדו מהבמה העיר וידבר עם שאול על הגג	
שמואל א	שמואל א ט	כו	וישכמו ויהי כעלות השחר ויקרא שמואל אל שאול הגג לאמר קומה ואשלחך ויקם שאול ויצאו שניהם הוא ושמואל החוצה	
שמואל א	שמואל א ט	כז	המה יורדים בקצה העיר ושמואל אמר אל שאול אמר לנער ויעבר לפנינו ויעבר ואתה עמד כיום ואשמיעך את דבר אלהים	
שמואל א	שמואל א י	א	ויקח שמואל את פך השמן ויצק על ראשו וישקהו ויאמר הלוא כי משחך יהוה על נחלתו לנגיד	
שמואל א	שמואל א י	ב	בלכתך היום מעמדי ומצאת שני אנשים עם קברת רחל בגבול בנימן בצלצח ואמרו אליך נמצאו האתנות אשר הלכת לבקש והנה נטש אביך את דברי האתנות ודאג לכם לאמר מה אעשה לבני	
שמואל א	שמואל א י	ג	וחלפת משם והלאה ובאת עד אלון תבור ומצאוך שם שלשה אנשים עלים אל האלהים בית אל אחד נשא שלשה גדיים ואחד נשא שלשת ככרות לחם ואחד נשא נבל יין	
שמואל א	שמואל א י	ד	ושאלו לך לשלום ונתנו לך שתי לחם ולקחת מידם	
שמואל א	שמואל א י	ה	אחר כן תבוא גבעת האלהים אשר שם נצבי פלשתים ויהי כבאך שם העיר ופגעת חבל נביאים ירדים מהבמה ולפניהם נבל ותף וחליל וכנור והמה מתנבאים	
שמואל א	שמואל א י	ו	וצלחה עליך רוח יהוה והתנבית עמם ונהפכת לאיש אחר	
שמואל א	שמואל א י	ז	והיה כי תבאינה האתות האלה לך עשה לך אשר תמצא ידך כי האלהים עמך	
שמואל א	שמואל א י	ח	וירדת לפני הגלגל והנה אנכי ירד אליך להעלות עלות לזבח זבחי שלמים שבעת ימים תוחל עד בואי אליך והודעתי לך את אשר תעשה	
שמואל א	שמואל א י	ט	והיה כהפנתו שכמו ללכת מעם שמואל ויהפך לו אלהים לב אחר ויבאו כל האתות האלה ביום ההוא	
שמואל א	שמואל א י	י	ויבאו שם הגבעתה והנה חבל נבאים לקראתו ותצלח עליו רוח אלהים ויתנבא בתוכם	
שמואל א	שמואל א י	יא	ויהי כל יודעו מאתמול שלשום ויראו והנה עם נבאים נבא ויאמר העם איש אל רעהו מה זה היה לבן קיש הגם שאול בנביאים	
שמואל א	שמואל א י	יב	ויען איש משם ויאמר ומי אביהם על כן היתה למשל הגם שאול בנבאים	
שמואל א	שמואל א י	יג	ויכל מהתנבות ויבא הבמה	
שמואל א	שמואל א י	יד	ויאמר דוד שאול אליו ואל נערו אן הלכתם ויאמר לבקש את האתנות ונראה כי אין ונבוא אל שמואל	
שמואל א	שמואל א י	טו	ויאמר דוד שאול הגידה נא לי מה אמר לכם שמואל	
שמואל א	שמואל א י	טז	ויאמר שאול אל דודו הגד הגיד לנו כי נמצאו האתנות ואת דבר המלוכה לא הגיד לו אשר אמר שמואל	
שמואל א	שמואל א י	יז	ויצעק שמואל את העם אל יהוה המצפה	
שמואל א	שמואל א י	יח	ויאמר אל בני ישראל כה אמר יהוה אלהי ישראל אנכי העליתי את ישראל ממצרים ואציל אתכם מיד מצרים ומיד כל הממלכות הלחצים אתכם	
שמואל א	שמואל א י	יט	ואתם היום מאסתם את אלהיכם אשר הוא מושיע לכם מכל רעותיכם וצרתיכם ותאמרו לו כי מלך תשים עלינו ועתה התיצבו לפני יהוה לשבטיכם ולאלפיכם	
שמואל א	שמואל א י	כ	ויקרב שמואל את כל שבטי ישראל וילכד שבט בנימן	
שמואל א	שמואל א י	כא	ויקרב את שבט בנימן למשפחתו ותלכד משפחת המטרי וילכד שאול בן קיש ויבקשהו ולא נמצא	
שמואל א	שמואל א י	כב	וישאלו עוד ביהוה הבא עוד הלם איש ויאמר יהוה הנה הוא נחבא אל הכלים	
שמואל א	שמואל א י	כג	וירצו ויקחהו משם ויתיצב בתוך העם ויגבה מכל העם משכמו ומעלה	
שמואל א	שמואל א י	כד	ויאמר שמואל אל כל העם הראיתם אשר בחר בו יהוה כי אין כמהו בכל העם וירעו כל העם ויאמרו יחי המלך	
שמואל א	שמואל א י	כה	וידבר שמואל אל העם את משפט המלכה ויכתב בספר וינח לפני יהוה וישלח שמואל את כל העם איש לביתו	
שמואל א	שמואל א י	כו	וגם שאול הלך לביתו גבעתה וילכו עמו החיל אשר נגע אלהים בלבם	
שמואל א	שמואל א י	כז	ובני בליעל אמרו מה ישענו זה ויבזהו ולא הביאו לו מנחה ויהי כמחריש	
שמואל א	שמואל א יא	א	ויעל נחש העמוני ויחן על יבש גלעד ויאמרו כל אנשי יביש אל נחש כרת לנו ברית ונעבדך	
שמואל א	שמואל א יא	ב	ויאמר אליהם נחש העמוני בזאת אכרת לכם בנקור לכם כל עין ימין ושמתיה חרפה על כל ישראל	
שמואל א	שמואל א יא	ג	ויאמרו אליו זקני יביש הרף לנו שבעת ימים ונשלחה מלאכים בכל גבול ישראל ואם אין מושיע אתנו ויצאנו אליך	
שמואל א	שמואל א יא	ד	ויבאו המלאכים גבעת שאול וידברו הדברים באזני העם וישאו כל העם את קולם ויבכו	
שמואל א	שמואל א יא	ה	והנה שאול בא אחרי הבקר מן השדה ויאמר שאול מה לעם כי יבכו ויספרו לו את דברי אנשי יביש	
שמואל א	שמואל א יא	ו	ותצלח רוח אלהים על שאול בשמעו את הדברים האלה ויחר אפו מאד	
שמואל א	שמואל א יא	ז	ויקח צמד בקר וינתחהו וישלח בכל גבול ישראל ביד המלאכים לאמר אשר איננו יצא אחרי שאול ואחר שמואל כה יעשה לבקרו ויפל פחד יהוה על העם ויצאו כאיש אחד	
שמואל א	שמואל א יא	ח	ויפקדם בבזק ויהיו בני ישראל שלש מאות אלף ואיש יהודה שלשים אלף	
שמואל א	שמואל א יא	ט	ויאמרו למלאכים הבאים כה תאמרון לאיש יביש גלעד מחר תהיה לכם תשועה בחם השמש ויבאו המלאכים ויגידו לאנשי יביש וישמחו	
שמואל א	שמואל א יא	י	ויאמרו אנשי יביש מחר נצא אליכם ועשיתם לנו ככל הטוב בעיניכם	
שמואל א	שמואל א יא	יא	ויהי ממחרת וישם שאול את העם שלשה ראשים ויבאו בתוך המחנה באשמרת הבקר ויכו את עמון עד חם היום ויהי הנשארים ויפצו ולא נשארו בם שנים יחד	
שמואל א	שמואל א יא	יב	ויאמר העם אל שמואל מי האמר שאול ימלך עלינו תנו האנשים ונמיתם	
שמואל א	שמואל א יא	יג	ויאמר שאול לא יומת איש ביום הזה כי היום עשה יהוה תשועה בישראל	
שמואל א	שמואל א יא	יד	ויאמר שמואל אל העם לכו ונלכה הגלגל ונחדש שם המלוכה	
שמואל א	שמואל א יא	טו	וילכו כל העם הגלגל וימלכו שם את שאול לפני יהוה בגלגל ויזבחו שם זבחים שלמים לפני יהוה וישמח שם שאול וכל אנשי ישראל עד מאד	
שמואל א	שמואל א יב	א	ויאמר שמואל אל כל ישראל הנה שמעתי בקלכם לכל אשר אמרתם לי ואמליך עליכם מלך	
שמואל א	שמואל א יב	ב	ועתה הנה המלך מתהלך לפניכם ואני זקנתי ושבתי ובני הנם אתכם ואני התהלכתי לפניכם מנערי עד היום הזה	
שמואל א	שמואל א יב	ג	הנני ענו בי נגד יהוה ונגד משיחו את שור מי לקחתי וחמור מי לקחתי ואת מי עשקתי את מי רצותי ומיד מי לקחתי כפר ואעלים עיני בו ואשיב לכם	
שמואל א	שמואל א יב	ד	ויאמרו לא עשקתנו ולא רצותנו ולא לקחת מיד איש מאומה	
שמואל א	שמואל א יב	ה	ויאמר אליהם עד יהוה בכם ועד משיחו היום הזה כי לא מצאתם בידי מאומה ויאמר עד	
שמואל א	שמואל א יב	ו	ויאמר שמואל אל העם יהוה אשר עשה את משה ואת אהרן ואשר העלה את אבתיכם מארץ מצרים	
שמואל א	שמואל א יב	ז	ועתה התיצבו ואשפטה אתכם לפני יהוה את כל צדקות יהוה אשר עשה אתכם ואת אבותיכם	
שמואל א	שמואל א יב	ח	כאשר בא יעקב מצרים ויזעקו אבותיכם אל יהוה וישלח יהוה את משה ואת אהרן ויוציאו את אבתיכם ממצרים וישבום במקום הזה	
שמואל א	שמואל א יב	ט	וישכחו את יהוה אלהיהם וימכר אתם ביד סיסרא שר צבא חצור וביד פלשתים וביד מלך מואב וילחמו בם	
שמואל א	שמואל א יב	י	ויזעקו אל יהוה ויאמר חטאנו כי עזבנו את יהוה ונעבד את הבעלים ואת העשתרות ועתה הצילנו מיד איבינו ונעבדך	
שמואל א	שמואל א יב	יא	וישלח יהוה את ירבעל ואת בדן ואת יפתח ואת שמואל ויצל אתכם מיד איביכם מסביב ותשבו בטח	
שמואל א	שמואל א יב	יב	ותראו כי נחש מלך בני עמון בא עליכם ותאמרו לי לא כי מלך ימלך עלינו ויהוה אלהיכם מלככם	
שמואל א	שמואל א יב	יג	ועתה הנה המלך אשר בחרתם אשר שאלתם והנה נתן יהוה עליכם מלך	
שמואל א	שמואל א יב	יד	אם תיראו את יהוה ועבדתם אתו ושמעתם בקלו ולא תמרו את פי יהוה והיתם גם אתם וגם המלך אשר מלך עליכם אחר יהוה אלהיכם	
שמואל א	שמואל א יב	טו	ואם לא תשמעו בקול יהוה ומריתם את פי יהוה והיתה יד יהוה בכם ובאבתיכם	
שמואל א	שמואל א יב	טז	גם עתה התיצבו וראו את הדבר הגדול הזה אשר יהוה עשה לעיניכם	
שמואל א	שמואל א יב	יז	הלוא קציר חטים היום אקרא אל יהוה ויתן קלות ומטר ודעו וראו כי רעתכם רבה אשר עשיתם בעיני יהוה לשאול לכם מלך	
שמואל א	שמואל א יב	יח	ויקרא שמואל אל יהוה ויתן יהוה קלת ומטר ביום ההוא ויירא כל העם מאד את יהוה ואת שמואל	
שמואל א	שמואל א יב	יט	ויאמרו כל העם אל שמואל התפלל בעד עבדיך אל יהוה אלהיך ואל נמות כי יספנו על כל חטאתינו רעה לשאל לנו מלך	
שמואל א	שמואל א יב	כ	ויאמר שמואל אל העם אל תיראו אתם עשיתם את כל הרעה הזאת אך אל תסורו מאחרי יהוה ועבדתם את יהוה בכל לבבכם	
שמואל א	שמואל א יב	כא	ולא תסורו כי אחרי התהו אשר לא יועילו ולא יצילו כי תהו המה	
שמואל א	שמואל א יב	כב	כי לא יטש יהוה את עמו בעבור שמו הגדול כי הואיל יהוה לעשות אתכם לו לעם	
שמואל א	שמואל א יב	כג	גם אנכי חלילה לי מחטא ליהוה מחדל להתפלל בעדכם והוריתי אתכם בדרך הטובה והישרה	
שמואל א	שמואל א יב	כד	אך יראו את יהוה ועבדתם אתו באמת בכל לבבכם כי ראו את אשר הגדל עמכם	
שמואל א	שמואל א יב	כה	ואם הרע תרעו גם אתם גם מלככם תספו	
שמואל א	שמואל א יג	א	בן שנה שאול במלכו ושתי שנים מלך על ישראל	
שמואל א	שמואל א יג	ב	ויבחר לו שאול שלשת אלפים מישראל ויהיו עם שאול אלפים במכמש ובהר בית אל ואלף היו עם יונתן בגבעת בנימין ויתר העם שלח איש לאהליו	
שמואל א	שמואל א יג	ג	ויך יונתן את נציב פלשתים אשר בגבע וישמעו פלשתים ושאול תקע בשופר בכל הארץ לאמר ישמעו העברים	
שמואל א	שמואל א יג	ד	וכל ישראל שמעו לאמר הכה שאול את נציב פלשתים וגם נבאש ישראל בפלשתים ויצעקו העם אחרי שאול הגלגל	
שמואל א	שמואל א יג	ה	ופלשתים נאספו להלחם עם ישראל שלשים אלף רכב וששת אלפים פרשים ועם כחול אשר על שפת הים לרב ויעלו ויחנו במכמש קדמת בית און	
שמואל א	שמואל א יג	ו	ואיש ישראל ראו כי צר לו כי נגש העם ויתחבאו העם במערות ובחוחים ובסלעים ובצרחים ובברות	
שמואל א	שמואל א יג	ז	ועברים עברו את הירדן ארץ גד וגלעד ושאול עודנו בגלגל וכל העם חרדו אחריו	
שמואל א	שמואל א יג	ח	וייחל שבעת ימים למועד אשר שמואל ולא בא שמואל הגלגל ויפץ העם מעליו	
שמואל א	שמואל א יג	ט	ויאמר שאול הגשו אלי העלה והשלמים ויעל העלה	
שמואל א	שמואל א יג	י	ויהי ככלתו להעלות העלה והנה שמואל בא ויצא שאול לקראתו לברכו	
שמואל א	שמואל א יג	יא	ויאמר שמואל מה עשית ויאמר שאול כי ראיתי כי נפץ העם מעלי ואתה לא באת למועד הימים ופלשתים נאספים מכמש	
שמואל א	שמואל א יג	יב	ואמר עתה ירדו פלשתים אלי הגלגל ופני יהוה לא חליתי ואתאפק ואעלה העלה	
שמואל א	שמואל א יג	יג	ויאמר שמואל אל שאול נסכלת לא שמרת את מצות יהוה אלהיך אשר צוך כי עתה הכין יהוה את ממלכתך אל ישראל עד עולם	
שמואל א	שמואל א יג	יד	ועתה ממלכתך לא תקום בקש יהוה לו איש כלבבו ויצוהו יהוה לנגיד על עמו כי לא שמרת את אשר צוך יהוה	
שמואל א	שמואל א יג	טו	ויקם שמואל ויעל מן הגלגל גבעת בנימן ויפקד שאול את העם הנמצאים עמו כשש מאות איש	
שמואל א	שמואל א יג	טז	ושאול ויונתן בנו והעם הנמצא עמם ישבים בגבע בנימן ופלשתים חנו במכמש	
שמואל א	שמואל א יג	יז	ויצא המשחית ממחנה פלשתים שלשה ראשים הראש אחד יפנה אל דרך עפרה אל ארץ שועל	
שמואל א	שמואל א יג	יח	והראש אחד יפנה דרך בית חרון והראש אחד יפנה דרך הגבול הנשקף על גי הצבעים המדברה	
שמואל א	שמואל א יג	יט	וחרש לא ימצא בכל ארץ ישראל כי אמר פלשתים פן יעשו העברים חרב או חנית	
שמואל א	שמואל א יג	כ	וירדו כל ישראל הפלשתים ללטוש איש את מחרשתו ואת אתו ואת קרדמו ואת מחרשתו	
שמואל א	שמואל א יג	כא	והיתה הפצירה פים למחרשת ולאתים ולשלש קלשון ולהקרדמים ולהציב הדרבן	
שמואל א	שמואל א יג	כב	והיה ביום מלחמת ולא נמצא חרב וחנית ביד כל העם אשר את שאול ואת יונתן ותמצא לשאול וליונתן בנו	
שמואל א	שמואל א יג	כג	ויצא מצב פלשתים אל מעבר מכמש	
שמואל א	שמואל א יד	א	ויהי היום ויאמר יונתן בן שאול אל הנער נשא כליו לכה ונעברה אל מצב פלשתים אשר מעבר הלז ולאביו לא הגיד	
שמואל א	שמואל א יד	ב	ושאול יושב בקצה הגבעה תחת הרמון אשר במגרון והעם אשר עמו כשש מאות איש	
שמואל א	שמואל א יד	ג	ואחיה בן אחטוב אחי איכבוד בן פינחס בן עלי כהן יהוה בשלו נשא אפוד והעם לא ידע כי הלך יונתן	
שמואל א	שמואל א יד	ד	ובין המעברות אשר בקש יונתן לעבר על מצב פלשתים שן הסלע מהעבר מזה ושן הסלע מהעבר מזה ושם האחד בוצץ ושם האחד סנה	
שמואל א	שמואל א יד	ה	השן האחד מצוק מצפון מול מכמש והאחד מנגב מול גבע	
שמואל א	שמואל א יד	ו	ויאמר יהונתן אל הנער נשא כליו לכה ונעברה אל מצב הערלים האלה אולי יעשה יהוה לנו כי אין ליהוה מעצור להושיע ברב או במעט	
שמואל א	שמואל א יד	ז	ויאמר לו נשא כליו עשה כל אשר בלבבך נטה לך הנני עמך כלבבך	
שמואל א	שמואל א יד	ח	ויאמר יהונתן הנה אנחנו עברים אל האנשים ונגלינו אליהם	
שמואל א	שמואל א יד	ט	אם כה יאמרו אלינו דמו עד הגיענו אליכם ועמדנו תחתינו ולא נעלה אליהם	
שמואל א	שמואל א יד	י	ואם כה יאמרו עלו עלינו ועלינו כי נתנם יהוה בידנו וזה לנו האות	
שמואל א	שמואל א יד	יא	ויגלו שניהם אל מצב פלשתים ויאמרו פלשתים הנה עברים יצאים מן החרים אשר התחבאו שם	
שמואל א	שמואל א יד	יב	ויענו אנשי המצבה את יונתן ואת נשא כליו ויאמרו עלו אלינו ונודיעה אתכם דבר ויאמר יונתן אל נשא כליו עלה אחרי כי נתנם יהוה ביד ישראל	
שמואל א	שמואל א יד	יג	ויעל יונתן על ידיו ועל רגליו ונשא כליו אחריו ויפלו לפני יונתן ונשא כליו ממותת אחריו	
שמואל א	שמואל א יד	יד	ותהי המכה הראשנה אשר הכה יונתן ונשא כליו כעשרים איש כבחצי מענה צמד שדה	
שמואל א	שמואל א יד	טו	ותהי חרדה במחנה בשדה ובכל העם המצב והמשחית חרדו גם המה ותרגז הארץ ותהי לחרדת אלהים	
שמואל א	שמואל א יד	טז	ויראו הצפים לשאול בגבעת בנימן והנה ההמון נמוג וילך והלם	
שמואל א	שמואל א יד	יז	ויאמר שאול לעם אשר אתו פקדו נא וראו מי הלך מעמנו ויפקדו והנה אין יונתן ונשא כליו	
שמואל א	שמואל א יד	יח	ויאמר שאול לאחיה הגישה ארון האלהים כי היה ארון האלהים ביום ההוא ובני ישראל	
שמואל א	שמואל א יד	יט	ויהי עד דבר שאול אל הכהן וההמון אשר במחנה פלשתים וילך הלוך ורב ויאמר שאול אל הכהן אסף ידך	
שמואל א	שמואל א יד	כ	ויזעק שאול וכל העם אשר אתו ויבאו עד המלחמה והנה היתה חרב איש ברעהו מהומה גדולה מאד	
שמואל א	שמואל א יד	כא	והעברים היו לפלשתים כאתמול שלשום אשר עלו עמם במחנה סביב וגם המה להיות עם ישראל אשר עם שאול ויונתן	
שמואל א	שמואל א יד	כב	וכל איש ישראל המתחבאים בהר אפרים שמעו כי נסו פלשתים וידבקו גם המה אחריהם במלחמה	
שמואל א	שמואל א יד	כג	ויושע יהוה ביום ההוא את ישראל והמלחמה עברה את בית און	
שמואל א	שמואל א יד	כד	ואיש ישראל נגש ביום ההוא ויאל שאול את העם לאמר ארור האיש אשר יאכל לחם עד הערב ונקמתי מאיבי ולא טעם כל העם לחם	
שמואל א	שמואל א יד	כה	וכל הארץ באו ביער ויהי דבש על פני השדה	
שמואל א	שמואל א יד	כו	ויבא העם אל היער והנה הלך דבש ואין משיג ידו אל פיו כי ירא העם את השבעה	
שמואל א	שמואל א יד	כז	ויונתן לא שמע בהשביע אביו את העם וישלח את קצה המטה אשר בידו ויטבל אותה ביערת הדבש וישב ידו אל פיו ותראנה עיניו	
שמואל א	שמואל א יד	כח	ויען איש מהעם ויאמר השבע השביע אביך את העם לאמר ארור האיש אשר יאכל לחם היום ויעף העם	
שמואל א	שמואל א יד	כט	ויאמר יונתן עכר אבי את הארץ ראו נא כי ארו עיני כי טעמתי מעט דבש הזה	
שמואל א	שמואל א יד	ל	אף כי לוא אכל אכל היום העם משלל איביו אשר מצא כי עתה לא רבתה מכה בפלשתים	
שמואל א	שמואל א יד	לא	ויכו ביום ההוא בפלשתים ממכמש אילנה ויעף העם מאד	
שמואל א	שמואל א יד	לב	ויעש העם אל שלל ויקחו צאן ובקר ובני בקר וישחטו ארצה ויאכל העם על הדם	
שמואל א	שמואל א יד	לג	ויגידו לשאול לאמר הנה העם חטאים ליהוה לאכל על הדם ויאמר בגדתם גלו אלי היום אבן גדולה	
שמואל א	שמואל א יד	לד	ויאמר שאול פצו בעם ואמרתם להם הגישו אלי איש שורו ואיש שיהו ושחטתם בזה ואכלתם ולא תחטאו ליהוה לאכל אל הדם ויגשו כל העם איש שורו בידו הלילה וישחטו שם	
שמואל א	שמואל א יד	לה	ויבן שאול מזבח ליהוה אתו החל לבנות מזבח ליהוה	
שמואל א	שמואל א יד	לו	ויאמר שאול נרדה אחרי פלשתים לילה ונבזה בהם עד אור הבקר ולא נשאר בהם איש ויאמרו כל הטוב בעיניך עשה ויאמר הכהן נקרבה הלם אל האלהים	
שמואל א	שמואל א יד	לז	וישאל שאול באלהים הארד אחרי פלשתים התתנם ביד ישראל ולא ענהו ביום ההוא	
שמואל א	שמואל א יד	לח	ויאמר שאול גשו הלם כל פנות העם ודעו וראו במה היתה החטאת הזאת היום	
שמואל א	שמואל א יד	לט	כי חי יהוה המושיע את ישראל כי אם ישנו ביונתן בני כי מות ימות ואין ענהו מכל העם	
שמואל א	שמואל א יד	מ	ויאמר אל כל ישראל אתם תהיו לעבר אחד ואני ויונתן בני נהיה לעבר אחד ויאמרו העם אל שאול הטוב בעיניך עשה	
שמואל א	שמואל א יד	מא	ויאמר שאול אל יהוה אלהי ישראל הבה תמים וילכד יונתן ושאול והעם יצאו	
שמואל א	שמואל א יד	מב	ויאמר שאול הפילו ביני ובין יונתן בני וילכד יונתן	
שמואל א	שמואל א יד	מג	ויאמר שאול אל יונתן הגידה לי מה עשיתה ויגד לו יונתן ויאמר טעם טעמתי בקצה המטה אשר בידי מעט דבש הנני אמות	
שמואל א	שמואל א יד	מד	ויאמר שאול כה יעשה אלהים וכה יוסף כי מות תמות יונתן	
שמואל א	שמואל א יד	מה	ויאמר העם אל שאול היונתן ימות אשר עשה הישועה הגדולה הזאת בישראל חלילה חי יהוה אם יפל משערת ראשו ארצה כי עם אלהים עשה היום הזה ויפדו העם את יונתן ולא מת	
שמואל א	שמואל א יד	מו	ויעל שאול מאחרי פלשתים ופלשתים הלכו למקומם	
שמואל א	שמואל א יד	מז	ושאול לכד המלוכה על ישראל וילחם סביב בכל איביו במואב ובבני עמון ובאדום ובמלכי צובה ובפלשתים ובכל אשר יפנה ירשיע	
שמואל א	שמואל א יד	מח	ויעש חיל ויך את עמלק ויצל את ישראל מיד שסהו	
שמואל א	שמואל א יד	מט	ויהיו בני שאול יונתן וישוי ומלכי שוע ושם שתי בנתיו שם הבכירה מרב ושם הקטנה מיכל	
שמואל א	שמואל א יד	נ	ושם אשת שאול אחינעם בת אחימעץ ושם שר צבאו אבינר בן נר דוד שאול	
שמואל א	שמואל א יד	נא	וקיש אבי שאול ונר אבי אבנר בן אביאל	
שמואל א	שמואל א יד	נב	ותהי המלחמה חזקה על פלשתים כל ימי שאול וראה שאול כל איש גבור וכל בן חיל ויאספהו אליו	
שמואל א	שמואל א טו	א	ויאמר שמואל אל שאול אתי שלח יהוה למשחך למלך על עמו על ישראל ועתה שמע לקול דברי יהוה	
שמואל א	שמואל א טו	ב	כה אמר יהוה צבאות פקדתי את אשר עשה עמלק לישראל אשר שם לו בדרך בעלתו ממצרים	
שמואל א	שמואל א טו	ג	עתה לך והכיתה את עמלק והחרמתם את כל אשר לו ולא תחמל עליו והמתה מאיש עד אשה מעלל ועד יונק משור ועד שה מגמל ועד חמור	
שמואל א	שמואל א טו	ד	וישמע שאול את העם ויפקדם בטלאים מאתים אלף רגלי ועשרת אלפים את איש יהודה	
שמואל א	שמואל א טו	ה	ויבא שאול עד עיר עמלק וירב בנחל	
שמואל א	שמואל א טו	ו	ויאמר שאול אל הקיני לכו סרו רדו מתוך עמלקי פן אספך עמו ואתה עשיתה חסד עם כל בני ישראל בעלותם ממצרים ויסר קיני מתוך עמלק	
שמואל א	שמואל א טו	ז	ויך שאול את עמלק מחוילה בואך שור אשר על פני מצרים	
שמואל א	שמואל א טו	ח	ויתפש את אגג מלך עמלק חי ואת כל העם החרים לפי חרב	
שמואל א	שמואל א טו	ט	ויחמל שאול והעם על אגג ועל מיטב הצאן והבקר והמשנים ועל הכרים ועל כל הטוב ולא אבו החרימם וכל המלאכה נמבזה ונמס אתה החרימו	
שמואל א	שמואל א טו	י	ויהי דבר יהוה אל שמואל לאמר	
שמואל א	שמואל א טו	יא	נחמתי כי המלכתי את שאול למלך כי שב מאחרי ואת דברי לא הקים ויחר לשמואל ויזעק אל יהוה כל הלילה	
שמואל א	שמואל א טו	יב	וישכם שמואל לקראת שאול בבקר ויגד לשמואל לאמר בא שאול הכרמלה והנה מציב לו יד ויסב ויעבר וירד הגלגל	
שמואל א	שמואל א טו	יג	ויבא שמואל אל שאול ויאמר לו שאול ברוך אתה ליהוה הקימתי את דבר יהוה	
שמואל א	שמואל א טו	יד	ויאמר שמואל ומה קול הצאן הזה באזני וקול הבקר אשר אנכי שמע	
שמואל א	שמואל א טו	טו	ויאמר שאול מעמלקי הביאום אשר חמל העם על מיטב הצאן והבקר למען זבח ליהוה אלהיך ואת היותר החרמנו	
שמואל א	שמואל א טו	טז	ויאמר שמואל אל שאול הרף ואגידה לך את אשר דבר יהוה אלי הלילה ויאמרו לו דבר	
שמואל א	שמואל א טו	יז	ויאמר שמואל הלוא אם קטן אתה בעיניך ראש שבטי ישראל אתה וימשחך יהוה למלך על ישראל	
שמואל א	שמואל א טו	יח	וישלחך יהוה בדרך ויאמר לך והחרמתה את החטאים את עמלק ונלחמת בו עד כלותם אתם	
שמואל א	שמואל א טו	יט	ולמה לא שמעת בקול יהוה ותעט אל השלל ותעש הרע בעיני יהוה	
שמואל א	שמואל א טו	כ	ויאמר שאול אל שמואל אשר שמעתי בקול יהוה ואלך בדרך אשר שלחני יהוה ואביא את אגג מלך עמלק ואת עמלק החרמתי	
שמואל א	שמואל א טו	כא	ויקח העם מהשלל צאן ובקר ראשית החרם לזבח ליהוה אלהיך בגלגל	
שמואל א	שמואל א טו	כב	ויאמר שמואל החפץ ליהוה בעלות וזבחים כשמע בקול יהוה הנה שמע מזבח טוב להקשיב מחלב אילים	
שמואל א	שמואל א טו	כג	כי חטאת קסם מרי ואון ותרפים הפצר יען מאסת את דבר יהוה וימאסך ממלך	
שמואל א	שמואל א טו	כד	ויאמר שאול אל שמואל חטאתי כי עברתי את פי יהוה ואת דבריך כי יראתי את העם ואשמע בקולם	
שמואל א	שמואל א טו	כה	ועתה שא נא את חטאתי ושוב עמי ואשתחוה ליהוה	
שמואל א	שמואל א טו	כו	ויאמר שמואל אל שאול לא אשוב עמך כי מאסתה את דבר יהוה וימאסך יהוה מהיות מלך על ישראל	
שמואל א	שמואל א טו	כז	ויסב שמואל ללכת ויחזק בכנף מעילו ויקרע	
שמואל א	שמואל א טו	כח	ויאמר אליו שמואל קרע יהוה את ממלכות ישראל מעליך היום ונתנה לרעך הטוב ממך	
שמואל א	שמואל א טו	כט	וגם נצח ישראל לא ישקר ולא ינחם כי לא אדם הוא להנחם	
שמואל א	שמואל א טו	ל	ויאמר חטאתי עתה כבדני נא נגד זקני עמי ונגד ישראל ושוב עמי והשתחויתי ליהוה אלהיך	
שמואל א	שמואל א טו	לא	וישב שמואל אחרי שאול וישתחו שאול ליהוה	
שמואל א	שמואל א טו	לב	ויאמר שמואל הגישו אלי את אגג מלך עמלק וילך אליו אגג מעדנת ויאמר אגג אכן סר מר המות	
שמואל א	שמואל א טו	לג	ויאמר שמואל כאשר שכלה נשים חרבך כן תשכל מנשים אמך וישסף שמואל את אגג לפני יהוה בגלגל	
שמואל א	שמואל א טו	לד	וילך שמואל הרמתה ושאול עלה אל ביתו גבעת שאול	
שמואל א	שמואל א טו	לה	ולא יסף שמואל לראות את שאול עד יום מותו כי התאבל שמואל אל שאול ויהוה נחם כי המליך את שאול על ישראל	
שמואל א	שמואל א טז	א	ויאמר יהוה אל שמואל עד מתי אתה מתאבל אל שאול ואני מאסתיו ממלך על ישראל מלא קרנך שמן ולך אשלחך אל ישי בית הלחמי כי ראיתי בבניו לי מלך	
שמואל א	שמואל א טז	ב	ויאמר שמואל איך אלך ושמע שאול והרגני ויאמר יהוה עגלת בקר תקח בידך ואמרת לזבח ליהוה באתי	
שמואל א	שמואל א טז	ג	וקראת לישי בזבח ואנכי אודיעך את אשר תעשה ומשחת לי את אשר אמר אליך	
שמואל א	שמואל א טז	ד	ויעש שמואל את אשר דבר יהוה ויבא בית לחם ויחרדו זקני העיר לקראתו ויאמר שלם בואך	
שמואל א	שמואל א טז	ה	ויאמר שלום לזבח ליהוה באתי התקדשו ובאתם אתי בזבח ויקדש את ישי ואת בניו ויקרא להם לזבח	
שמואל א	שמואל א טז	ו	ויהי בבואם וירא את אליאב ויאמר אך נגד יהוה משיחו	
שמואל א	שמואל א טז	ז	ויאמר יהוה אל שמואל אל תבט אל מראהו ואל גבה קומתו כי מאסתיהו כי לא אשר יראה האדם כי האדם יראה לעינים ויהוה יראה ללבב	
שמואל א	שמואל א טז	ח	ויקרא ישי אל אבינדב ויעברהו לפני שמואל ויאמר גם בזה לא בחר יהוה	
שמואל א	שמואל א טז	ט	ויעבר ישי שמה ויאמר גם בזה לא בחר יהוה	
שמואל א	שמואל א טז	י	ויעבר ישי שבעת בניו לפני שמואל ויאמר שמואל אל ישי לא בחר יהוה באלה	
שמואל א	שמואל א טז	יא	ויאמר שמואל אל ישי התמו הנערים ויאמר עוד שאר הקטן והנה רעה בצאן ויאמר שמואל אל ישי שלחה וקחנו כי לא נסב עד באו פה	
שמואל א	שמואל א טז	יב	וישלח ויביאהו והוא אדמוני עם יפה עינים וטוב ראי ויאמר יהוה קום משחהו כי זה הוא	
שמואל א	שמואל א טז	יג	ויקח שמואל את קרן השמן וימשח אתו בקרב אחיו ותצלח רוח יהוה אל דוד מהיום ההוא ומעלה ויקם שמואל וילך הרמתה	
שמואל א	שמואל א טז	יד	ורוח יהוה סרה מעם שאול ובעתתו רוח רעה מאת יהוה	
שמואל א	שמואל א טז	טו	ויאמרו עבדי שאול אליו הנה נא רוח אלהים רעה מבעתך	
שמואל א	שמואל א טז	טז	יאמר נא אדננו עבדיך לפניך יבקשו איש ידע מנגן בכנור והיה בהיות עליך רוח אלהים רעה ונגן בידו וטוב לך	
שמואל א	שמואל א טז	יז	ויאמר שאול אל עבדיו ראו נא לי איש מיטיב לנגן והביאותם אלי	
שמואל א	שמואל א טז	יח	ויען אחד מהנערים ויאמר הנה ראיתי בן לישי בית הלחמי ידע נגן וגבור חיל ואיש מלחמה ונבון דבר ואיש תאר ויהוה עמו	
שמואל א	שמואל א טז	יט	וישלח שאול מלאכים אל ישי ויאמר שלחה אלי את דוד בנך אשר בצאן	
שמואל א	שמואל א טז	כ	ויקח ישי חמור לחם ונאד יין וגדי עזים אחד וישלח ביד דוד בנו אל שאול	
שמואל א	שמואל א טז	כא	ויבא דוד אל שאול ויעמד לפניו ויאהבהו מאד ויהי לו נשא כלים	
שמואל א	שמואל א טז	כב	וישלח שאול אל ישי לאמר יעמד נא דוד לפני כי מצא חן בעיני	
שמואל א	שמואל א טז	כג	והיה בהיות רוח אלהים אל שאול ולקח דוד את הכנור ונגן בידו ורוח לשאול וטוב לו וסרה מעליו רוח הרעה	
שמואל א	שמואל א יז	א	ויאספו פלשתים את מחניהם למלחמה ויאספו שכה אשר ליהודה ויחנו בין שוכה ובין עזקה באפס דמים	
שמואל א	שמואל א יז	ב	ושאול ואיש ישראל נאספו ויחנו בעמק האלה ויערכו מלחמה לקראת פלשתים	
שמואל א	שמואל א יז	ג	ופלשתים עמדים אל ההר מזה וישראל עמדים אל ההר מזה והגיא ביניהם	
שמואל א	שמואל א יז	ד	ויצא איש הבנים ממחנות פלשתים גלית שמו מגת גבהו שש אמות וזרת	
שמואל א	שמואל א יז	ה	וכובע נחשת על ראשו ושריון קשקשים הוא לבוש ומשקל השריון חמשת אלפים שקלים נחשת	
שמואל א	שמואל א יז	ו	ומצחת נחשת על רגליו וכידון נחשת בין כתפיו	
שמואל א	שמואל א יז	ז	וחץ חניתו כמנור ארגים ולהבת חניתו שש מאות שקלים ברזל ונשא הצנה הלך לפניו	
שמואל א	שמואל א יז	ח	ויעמד ויקרא אל מערכת ישראל ויאמר להם למה תצאו לערך מלחמה הלוא אנכי הפלשתי ואתם עבדים לשאול ברו לכם איש וירד אלי	
שמואל א	שמואל א יז	ט	אם יוכל להלחם אתי והכני והיינו לכם לעבדים ואם אני אוכל לו והכיתיו והייתם לנו לעבדים ועבדתם אתנו	
שמואל א	שמואל א יז	י	ויאמר הפלשתי אני חרפתי את מערכות ישראל היום הזה תנו לי איש ונלחמה יחד	
שמואל א	שמואל א יז	יא	וישמע שאול וכל ישראל את דברי הפלשתי האלה ויחתו ויראו מאד	
שמואל א	שמואל א יז	יב	ודוד בן איש אפרתי הזה מבית לחם יהודה ושמו ישי ולו שמנה בנים והאיש בימי שאול זקן בא באנשים	
שמואל א	שמואל א יז	יג	וילכו שלשת בני ישי הגדלים הלכו אחרי שאול למלחמה ושם שלשת בניו אשר הלכו במלחמה אליאב הבכור ומשנהו אבינדב והשלשי שמה	
שמואל א	שמואל א יז	יד	ודוד הוא הקטן ושלשה הגדלים הלכו אחרי שאול	
שמואל א	שמואל א יז	טו	ודוד הלך ושב מעל שאול לרעות את צאן אביו בית לחם	
שמואל א	שמואל א יז	טז	ויגש הפלשתי השכם והערב ויתיצב ארבעים יום	
שמואל א	שמואל א יז	יז	ויאמר ישי לדוד בנו קח נא לאחיך איפת הקליא הזה ועשרה לחם הזה והרץ המחנה לאחיך	
שמואל א	שמואל א יז	יח	ואת עשרת חרצי החלב האלה תביא לשר האלף ואת אחיך תפקד לשלום ואת ערבתם תקח	
שמואל א	שמואל א יז	יט	ושאול והמה וכל איש ישראל בעמק האלה נלחמים עם פלשתים	
שמואל א	שמואל א יז	כ	וישכם דוד בבקר ויטש את הצאן על שמר וישא וילך כאשר צוהו ישי ויבא המעגלה והחיל היצא אל המערכה והרעו במלחמה	
שמואל א	שמואל א יז	כא	ותערך ישראל ופלשתים מערכה לקראת מערכה	
שמואל א	שמואל א יז	כב	ויטש דוד את הכלים מעליו על יד שומר הכלים וירץ המערכה ויבא וישאל לאחיו לשלום	
שמואל א	שמואל א יז	כג	והוא מדבר עמם והנה איש הבנים עולה גלית הפלשתי שמו מגת ממערות פלשתים וידבר כדברים האלה וישמע דוד	
שמואל א	שמואל א יז	כד	וכל איש ישראל בראותם את האיש וינסו מפניו וייראו מאד	
שמואל א	שמואל א יז	כה	ויאמר איש ישראל הראיתם האיש העלה הזה כי לחרף את ישראל עלה והיה האיש אשר יכנו יעשרנו המלך עשר גדול ואת בתו יתן לו ואת בית אביו יעשה חפשי בישראל	
שמואל א	שמואל א יז	כו	ויאמר דוד אל האנשים העמדים עמו לאמר מה יעשה לאיש אשר יכה את הפלשתי הלז והסיר חרפה מעל ישראל כי מי הפלשתי הערל הזה כי חרף מערכות אלהים חיים	
שמואל א	שמואל א יז	כז	ויאמר לו העם כדבר הזה לאמר כה יעשה לאיש אשר יכנו	
שמואל א	שמואל א יז	כח	וישמע אליאב אחיו הגדול בדברו אל האנשים ויחר אף אליאב בדוד ויאמר למה זה ירדת ועל מי נטשת מעט הצאן ההנה במדבר אני ידעתי את זדנך ואת רע לבבך כי למען ראות המלחמה ירדת	
שמואל א	שמואל א יז	כט	ויאמר דוד מה עשיתי עתה הלוא דבר הוא	
שמואל א	שמואל א יז	ל	ויסב מאצלו אל מול אחר ויאמר כדבר הזה וישבהו העם דבר כדבר הראשון	
שמואל א	שמואל א יז	לא	וישמעו הדברים אשר דבר דוד ויגדו לפני שאול ויקחהו	
שמואל א	שמואל א יז	לב	ויאמר דוד אל שאול אל יפל לב אדם עליו עבדך ילך ונלחם עם הפלשתי הזה	
שמואל א	שמואל א יז	לג	ויאמר שאול אל דוד לא תוכל ללכת אל הפלשתי הזה להלחם עמו כי נער אתה והוא איש מלחמה מנעריו	
שמואל א	שמואל א יז	לד	ויאמר דוד אל שאול רעה היה עבדך לאביו בצאן ובא הארי ואת הדוב ונשא שה מהעדר	
שמואל א	שמואל א יז	לה	ויצאתי אחריו והכתיו והצלתי מפיו ויקם עלי והחזקתי בזקנו והכתיו והמיתיו	
שמואל א	שמואל א יז	לו	גם את הארי גם הדוב הכה עבדך והיה הפלשתי הערל הזה כאחד מהם כי חרף מערכת אלהים חיים	
שמואל א	שמואל א יז	לז	ויאמר דוד יהוה אשר הצלני מיד הארי ומיד הדב הוא יצילני מיד הפלשתי הזה ויאמר שאול אל דוד לך ויהוה יהיה עמך	
שמואל א	שמואל א יז	לח	וילבש שאול את דוד מדיו ונתן קובע נחשת על ראשו וילבש אתו שריון	
שמואל א	שמואל א יז	לט	ויחגר דוד את חרבו מעל למדיו ויאל ללכת כי לא נסה ויאמר דוד אל שאול לא אוכל ללכת באלה כי לא נסיתי ויסרם דוד מעליו	
שמואל א	שמואל א יז	מ	ויקח מקלו בידו ויבחר לו חמשה חלקי אבנים מן הנחל וישם אתם בכלי הרעים אשר לו ובילקוט וקלעו בידו ויגש אל הפלשתי	
שמואל א	שמואל א יז	מא	וילך הפלשתי הלך וקרב אל דוד והאיש נשא הצנה לפניו	
שמואל א	שמואל א יז	מב	ויבט הפלשתי ויראה את דוד ויבזהו כי היה נער ואדמני עם יפה מראה	
שמואל א	שמואל א יז	מג	ויאמר הפלשתי אל דוד הכלב אנכי כי אתה בא אלי במקלות ויקלל הפלשתי את דוד באלהיו	
שמואל א	שמואל א יז	מד	ויאמר הפלשתי אל דוד לכה אלי ואתנה את בשרך לעוף השמים ולבהמת השדה	
שמואל א	שמואל א יז	מה	ויאמר דוד אל הפלשתי אתה בא אלי בחרב ובחנית ובכידון ואנכי בא אליך בשם יהוה צבאות אלהי מערכות ישראל אשר חרפת	
שמואל א	שמואל א יז	מו	היום הזה יסגרך יהוה בידי והכיתך והסרתי את ראשך מעליך ונתתי פגר מחנה פלשתים היום הזה לעוף השמים ולחית הארץ וידעו כל הארץ כי יש אלהים לישראל	
שמואל א	שמואל א יז	מז	וידעו כל הקהל הזה כי לא בחרב ובחנית יהושיע יהוה כי ליהוה המלחמה ונתן אתכם בידנו	
שמואל א	שמואל א יז	מח	והיה כי קם הפלשתי וילך ויקרב לקראת דוד וימהר דוד וירץ המערכה לקראת הפלשתי	
שמואל א	שמואל א יז	מט	וישלח דוד את ידו אל הכלי ויקח משם אבן ויקלע ויך את הפלשתי אל מצחו ותטבע האבן במצחו ויפל על פניו ארצה	
שמואל א	שמואל א יז	נ	ויחזק דוד מן הפלשתי בקלע ובאבן ויך את הפלשתי וימיתהו וחרב אין ביד דוד	
שמואל א	שמואל א יז	נא	וירץ דוד ויעמד אל הפלשתי ויקח את חרבו וישלפה מתערה וימתתהו ויכרת בה את ראשו ויראו הפלשתים כי מת גבורם וינסו	
שמואל א	שמואל א יז	נב	ויקמו אנשי ישראל ויהודה וירעו וירדפו את הפלשתים עד בואך גיא ועד שערי עקרון ויפלו חללי פלשתים בדרך שערים ועד גת ועד עקרון	
שמואל א	שמואל א יז	נג	וישבו בני ישראל מדלק אחרי פלשתים וישסו את מחניהם	
שמואל א	שמואל א יז	נד	ויקח דוד את ראש הפלשתי ויבאהו ירושלם ואת כליו שם באהלו	
שמואל א	שמואל א יז	נה	וכראות שאול את דוד יצא לקראת הפלשתי אמר אל אבנר שר הצבא בן מי זה הנער אבנר ויאמר אבנר חי נפשך המלך אם ידעתי	
שמואל א	שמואל א יז	נו	ויאמר המלך שאל אתה בן מי זה העלם	
שמואל א	שמואל א יז	נז	וכשוב דוד מהכות את הפלשתי ויקח אתו אבנר ויבאהו לפני שאול וראש הפלשתי בידו	
שמואל א	שמואל א יז	נח	ויאמר אליו שאול בן מי אתה הנער ויאמר דוד בן עבדך ישי בית הלחמי	
שמואל א	שמואל א יח	א	ויהי ככלתו לדבר אל שאול ונפש יהונתן נקשרה בנפש דוד ויאהבו יהונתן כנפשו	
שמואל א	שמואל א יח	ב	ויקחהו שאול ביום ההוא ולא נתנו לשוב בית אביו	
שמואל א	שמואל א יח	ג	ויכרת יהונתן ודוד ברית באהבתו אתו כנפשו	
שמואל א	שמואל א יח	ד	ויתפשט יהונתן את המעיל אשר עליו ויתנהו לדוד ומדיו ועד חרבו ועד קשתו ועד חגרו	
שמואל א	שמואל א יח	ה	ויצא דוד בכל אשר ישלחנו שאול ישכיל וישמהו שאול על אנשי המלחמה וייטב בעיני כל העם וגם בעיני עבדי שאול	
שמואל א	שמואל א יח	ו	ויהי בבואם בשוב דוד מהכות את הפלשתי ותצאנה הנשים מכל ערי ישראל לשור והמחלות לקראת שאול המלך בתפים בשמחה ובשלשים	
שמואל א	שמואל א יח	ז	ותענינה הנשים המשחקות ותאמרן הכה שאול באלפו ודוד ברבבתיו	
שמואל א	שמואל א יח	ח	ויחר לשאול מאד וירע בעיניו הדבר הזה ויאמר נתנו לדוד רבבות ולי נתנו האלפים ועוד לו אך המלוכה	
שמואל א	שמואל א יח	ט	ויהי שאול עון את דוד מהיום ההוא והלאה	
שמואל א	שמואל א יח	י	ויהי ממחרת ותצלח רוח אלהים רעה אל שאול ויתנבא בתוך הבית ודוד מנגן בידו כיום ביום והחנית ביד שאול	
שמואל א	שמואל א יח	יא	ויטל שאול את החנית ויאמר אכה בדוד ובקיר ויסב דוד מפניו פעמים	
שמואל א	שמואל א יח	יב	וירא שאול מלפני דוד כי היה יהוה עמו ומעם שאול סר	
שמואל א	שמואל א יח	יג	ויסרהו שאול מעמו וישמהו לו שר אלף ויצא ויבא לפני העם	
שמואל א	שמואל א יח	יד	ויהי דוד לכל דרכו משכיל ויהוה עמו	
שמואל א	שמואל א יח	טו	וירא שאול אשר הוא משכיל מאד ויגר מפניו	
שמואל א	שמואל א יח	טז	וכל ישראל ויהודה אהב את דוד כי הוא יוצא ובא לפניהם	
שמואל א	שמואל א יח	יז	ויאמר שאול אל דוד הנה בתי הגדולה מרב אתה אתן לך לאשה אך היה לי לבן חיל והלחם מלחמות יהוה ושאול אמר אל תהי ידי בו ותהי בו יד פלשתים	
שמואל א	שמואל א יח	יח	ויאמר דוד אל שאול מי אנכי ומי חיי משפחת אבי בישראל כי אהיה חתן למלך	
שמואל א	שמואל א יח	יט	ויהי בעת תת את מרב בת שאול לדוד והיא נתנה לעדריאל המחלתי לאשה	
שמואל א	שמואל א יח	כ	ותאהב מיכל בת שאול את דוד ויגדו לשאול וישר הדבר בעיניו	
שמואל א	שמואל א יח	כא	ויאמר שאול אתננה לו ותהי לו למוקש ותהי בו יד פלשתים ויאמר שאול אל דוד בשתים תתחתן בי היום	
שמואל א	שמואל א יח	כב	ויצו שאול את עבדו דברו אל דוד בלט לאמר הנה חפץ בך המלך וכל עבדיו אהבוך ועתה התחתן במלך	
שמואל א	שמואל א יח	כג	וידברו עבדי שאול באזני דוד את הדברים האלה ויאמר דוד הנקלה בעיניכם התחתן במלך ואנכי איש רש ונקלה	
שמואל א	שמואל א יח	כד	ויגדו עבדי שאול לו לאמר כדברים האלה דבר דוד	
שמואל א	שמואל א יח	כה	ויאמר שאול כה תאמרו לדוד אין חפץ למלך במהר כי במאה ערלות פלשתים להנקם באיבי המלך ושאול חשב להפיל את דוד ביד פלשתים	
שמואל א	שמואל א יח	כו	ויגדו עבדיו לדוד את הדברים האלה וישר הדבר בעיני דוד להתחתן במלך ולא מלאו הימים	
שמואל א	שמואל א יח	כז	ויקם דוד וילך הוא ואנשיו ויך בפלשתים מאתים איש ויבא דוד את ערלתיהם וימלאום למלך להתחתן במלך ויתן לו שאול את מיכל בתו לאשה	
שמואל א	שמואל א יח	כח	וירא שאול וידע כי יהוה עם דוד ומיכל בת שאול אהבתהו	
שמואל א	שמואל א יח	כט	ויאסף שאול לרא מפני דוד עוד ויהי שאול איב את דוד כל הימים	
שמואל א	שמואל א יח	ל	ויצאו שרי פלשתים ויהי מדי צאתם שכל דוד מכל עבדי שאול וייקר שמו מאד	
שמואל א	שמואל א יט	א	וידבר שאול אל יונתן בנו ואל כל עבדיו להמית את דוד ויהונתן בן שאול חפץ בדוד מאד	
שמואל א	שמואל א יט	ב	ויגד יהונתן לדוד לאמר מבקש שאול אבי להמיתך ועתה השמר נא בבקר וישבת בסתר ונחבאת	
שמואל א	שמואל א יט	ג	ואני אצא ועמדתי ליד אבי בשדה אשר אתה שם ואני אדבר בך אל אבי וראיתי מה והגדתי לך	
שמואל א	שמואל א יט	ד	וידבר יהונתן בדוד טוב אל שאול אביו ויאמר אליו אל יחטא המלך בעבדו בדוד כי לוא חטא לך וכי מעשיו טוב לך מאד	
שמואל א	שמואל א יט	ה	וישם את נפשו בכפו ויך את הפלשתי ויעש יהוה תשועה גדולה לכל ישראל ראית ותשמח ולמה תחטא בדם נקי להמית את דוד חנם	
שמואל א	שמואל א יט	ו	וישמע שאול בקול יהונתן וישבע שאול חי יהוה אם יומת	
שמואל א	שמואל א יט	ז	ויקרא יהונתן לדוד ויגד לו יהונתן את כל הדברים האלה ויבא יהונתן את דוד אל שאול ויהי לפניו כאתמול שלשום	
שמואל א	שמואל א יט	ח	ותוסף המלחמה להיות ויצא דוד וילחם בפלשתים ויך בהם מכה גדולה וינסו מפניו	
שמואל א	שמואל א יט	ט	ותהי רוח יהוה רעה אל שאול והוא בביתו יושב וחניתו בידו ודוד מנגן ביד	
שמואל א	שמואל א יט	י	ויבקש שאול להכות בחנית בדוד ובקיר ויפטר מפני שאול ויך את החנית בקיר ודוד נס וימלט בלילה הוא	
שמואל א	שמואל א יט	יא	וישלח שאול מלאכים אל בית דוד לשמרו ולהמיתו בבקר ותגד לדוד מיכל אשתו לאמר אם אינך ממלט את נפשך הלילה מחר אתה מומת	
שמואל א	שמואל א יט	יב	ותרד מיכל את דוד בעד החלון וילך ויברח וימלט	
שמואל א	שמואל א יט	יג	ותקח מיכל את התרפים ותשם אל המטה ואת כביר העזים שמה מראשתיו ותכס בבגד	
שמואל א	שמואל א יט	יד	וישלח שאול מלאכים לקחת את דוד ותאמר חלה הוא	
שמואל א	שמואל א יט	טו	וישלח שאול את המלאכים לראות את דוד לאמר העלו אתו במטה אלי להמתו	
שמואל א	שמואל א יט	טז	ויבאו המלאכים והנה התרפים אל המטה וכביר העזים מראשתיו	
שמואל א	שמואל א יט	יז	ויאמר שאול אל מיכל למה ככה רמיתני ותשלחי את איבי וימלט ותאמר מיכל אל שאול הוא אמר אלי שלחני למה אמיתך	
שמואל א	שמואל א יט	יח	ודוד ברח וימלט ויבא אל שמואל הרמתה ויגד לו את כל אשר עשה לו שאול וילך הוא ושמואל וישבו בנוית	
שמואל א	שמואל א יט	יט	ויגד לשאול לאמר הנה דוד בנוית ברמה	
שמואל א	שמואל א יט	כ	וישלח שאול מלאכים לקחת את דוד וירא את להקת הנביאים נבאים ושמואל עמד נצב עליהם ותהי על מלאכי שאול רוח אלהים ויתנבאו גם המה	
שמואל א	שמואל א יט	כא	ויגדו לשאול וישלח מלאכים אחרים ויתנבאו גם המה ויסף שאול וישלח מלאכים שלשים ויתנבאו גם המה	
שמואל א	שמואל א יט	כב	וילך גם הוא הרמתה ויבא עד בור הגדול אשר בשכו וישאל ויאמר איפה שמואל ודוד ויאמר הנה בנוית ברמה	
שמואל א	שמואל א יט	כג	וילך שם אל נוית ברמה ותהי עליו גם הוא רוח אלהים וילך הלוך ויתנבא עד באו בנוית ברמה	
שמואל א	שמואל א יט	כד	ויפשט גם הוא בגדיו ויתנבא גם הוא לפני שמואל ויפל ערם כל היום ההוא וכל הלילה על כן יאמרו הגם שאול בנביאם	
שמואל א	שמואל א כ	א	ויברח דוד מנוות ברמה ויבא ויאמר לפני יהונתן מה עשיתי מה עוני ומה חטאתי לפני אביך כי מבקש את נפשי	
שמואל א	שמואל א כ	ב	ויאמר לו חלילה לא תמות הנה לו עשה אבי דבר גדול או דבר קטן ולא יגלה את אזני ומדוע יסתיר אבי ממני את הדבר הזה אין זאת	
שמואל א	שמואל א כ	ג	וישבע עוד דוד ויאמר ידע ידע אביך כי מצאתי חן בעיניך ויאמר אל ידע זאת יהונתן פן יעצב ואולם חי יהוה וחי נפשך כי כפשע ביני ובין המות	
שמואל א	שמואל א כ	ד	ויאמר יהונתן אל דוד מה תאמר נפשך ואעשה לך	
שמואל א	שמואל א כ	ה	ויאמר דוד אל יהונתן הנה חדש מחר ואנכי ישב אשב עם המלך לאכול ושלחתני ונסתרתי בשדה עד הערב השלשית	
שמואל א	שמואל א כ	ו	אם פקד יפקדני אביך ואמרת נשאל נשאל ממני דוד לרוץ בית לחם עירו כי זבח הימים שם לכל המשפחה	
שמואל א	שמואל א כ	ז	אם כה יאמר טוב שלום לעבדך ואם חרה יחרה לו דע כי כלתה הרעה מעמו	
שמואל א	שמואל א כ	ח	ועשית חסד על עבדך כי בברית יהוה הבאת את עבדך עמך ואם יש בי עון המיתני אתה ועד אביך למה זה תביאני	
שמואל א	שמואל א כ	ט	ויאמר יהונתן חלילה לך כי אם ידע אדע כי כלתה הרעה מעם אבי לבוא עליך ולא אתה אגיד לך	
שמואל א	שמואל א כ	י	ויאמר דוד אל יהונתן מי יגיד לי או מה יענך אביך קשה	
שמואל א	שמואל א כ	יא	ויאמר יהונתן אל דוד לכה ונצא השדה ויצאו שניהם השדה	
שמואל א	שמואל א כ	יב	ויאמר יהונתן אל דוד יהוה אלהי ישראל כי אחקר את אבי כעת מחר השלשית והנה טוב אל דוד ולא אז אשלח אליך וגליתי את אזנך	
שמואל א	שמואל א כ	יג	כה יעשה יהוה ליהונתן וכה יסיף כי ייטב אל אבי את הרעה עליך וגליתי את אזנך ושלחתיך והלכת לשלום ויהי יהוה עמך כאשר היה עם אבי	
שמואל א	שמואל א כ	יד	ולא אם עודני חי ולא תעשה עמדי חסד יהוה ולא אמות	
שמואל א	שמואל א כ	טו	ולא תכרת את חסדך מעם ביתי עד עולם ולא בהכרת יהוה את איבי דוד איש מעל פני האדמה	
שמואל א	שמואל א כ	טז	ויכרת יהונתן עם בית דוד ובקש יהוה מיד איבי דוד	
שמואל א	שמואל א כ	יז	ויוסף יהונתן להשביע את דוד באהבתו אתו כי אהבת נפשו אהבו	
שמואל א	שמואל א כ	יח	ויאמר לו יהונתן מחר חדש ונפקדת כי יפקד מושבך	
שמואל א	שמואל א כ	יט	ושלשת תרד מאד ובאת אל המקום אשר נסתרת שם ביום המעשה וישבת אצל האבן האזל	
שמואל א	שמואל א כ	כ	ואני שלשת החצים צדה אורה לשלח לי למטרה	
שמואל א	שמואל א כ	כא	והנה אשלח את הנער לך מצא את החצים אם אמר אמר לנער הנה החצים ממך והנה קחנו ובאה כי שלום לך ואין דבר חי יהוה	
שמואל א	שמואל א כ	כב	ואם כה אמר לעלם הנה החצים ממך והלאה לך כי שלחך יהוה	
שמואל א	שמואל א כ	כג	והדבר אשר דברנו אני ואתה הנה יהוה ביני ובינך עד עולם	
שמואל א	שמואל א כ	כד	ויסתר דוד בשדה ויהי החדש וישב המלך על הלחם לאכול	
שמואל א	שמואל א כ	כה	וישב המלך על מושבו כפעם בפעם אל מושב הקיר ויקם יהונתן וישב אבנר מצד שאול ויפקד מקום דוד	
שמואל א	שמואל א כ	כו	ולא דבר שאול מאומה ביום ההוא כי אמר מקרה הוא בלתי טהור הוא כי לא טהור	
שמואל א	שמואל א כ	כז	ויהי ממחרת החדש השני ויפקד מקום דוד ויאמר שאול אל יהונתן בנו מדוע לא בא בן ישי גם תמול גם היום אל הלחם	
שמואל א	שמואל א כ	כח	ויען יהונתן את שאול נשאל נשאל דוד מעמדי עד בית לחם	
שמואל א	שמואל א כ	כט	ויאמר שלחני נא כי זבח משפחה לנו בעיר והוא צוה לי אחי ועתה אם מצאתי חן בעיניך אמלטה נא ואראה את אחי על כן לא בא אל שלחן המלך	
שמואל א	שמואל א כ	ל	ויחר אף שאול ביהונתן ויאמר לו בן נעות המרדות הלוא ידעתי כי בחר אתה לבן ישי לבשתך ולבשת ערות אמך	
שמואל א	שמואל א כ	לא	כי כל הימים אשר בן ישי חי על האדמה לא תכון אתה ומלכותך ועתה שלח וקח אתו אלי כי בן מות הוא	
שמואל א	שמואל א כ	לב	ויען יהונתן את שאול אביו ויאמר אליו למה יומת מה עשה	
שמואל א	שמואל א כ	לג	ויטל שאול את החנית עליו להכתו וידע יהונתן כי כלה היא מעם אביו להמית את דוד	
שמואל א	שמואל א כ	לד	ויקם יהונתן מעם השלחן בחרי אף ולא אכל ביום החדש השני לחם כי נעצב אל דוד כי הכלמו אביו	
שמואל א	שמואל א כ	לה	ויהי בבקר ויצא יהונתן השדה למועד דוד ונער קטן עמו	
שמואל א	שמואל א כ	לו	ויאמר לנערו רץ מצא נא את החצים אשר אנכי מורה הנער רץ והוא ירה החצי להעברו	
שמואל א	שמואל א כ	לז	ויבא הנער עד מקום החצי אשר ירה יהונתן ויקרא יהונתן אחרי הנער ויאמר הלוא החצי ממך והלאה	
שמואל א	שמואל א כ	לח	ויקרא יהונתן אחרי הנער מהרה חושה אל תעמד וילקט נער יהונתן את החצי ויבא אל אדניו	
שמואל א	שמואל א כ	לט	והנער לא ידע מאומה אך יהונתן ודוד ידעו את הדבר	
שמואל א	שמואל א כ	מ	ויתן יהונתן את כליו אל הנער אשר לו ויאמר לו לך הביא העיר	
שמואל א	שמואל א כ	מא	הנער בא ודוד קם מאצל הנגב ויפל לאפיו ארצה וישתחו שלש פעמים וישקו איש את רעהו ויבכו איש את רעהו עד דוד הגדיל	
שמואל א	שמואל א כ	מב	ויאמר יהונתן לדוד לך לשלום אשר נשבענו שנינו אנחנו בשם יהוה לאמר יהוה יהיה ביני ובינך ובין זרעי ובין זרעך עד עולם	
שמואל א	שמואל א כא	א	ויקם וילך ויהונתן בא העיר	
שמואל א	שמואל א כא	ב	ויבא דוד נבה אל אחימלך הכהן ויחרד אחימלך לקראת דוד ויאמר לו מדוע אתה לבדך ואיש אין אתך	
שמואל א	שמואל א כא	ג	ויאמר דוד לאחימלך הכהן המלך צוני דבר ויאמר אלי איש אל ידע מאומה את הדבר אשר אנכי שלחך ואשר צויתך ואת הנערים יודעתי אל מקום פלני אלמוני	
שמואל א	שמואל א כא	ד	ועתה מה יש תחת ידך חמשה לחם תנה בידי או הנמצא	
שמואל א	שמואל א כא	ה	ויען הכהן את דוד ויאמר אין לחם חל אל תחת ידי כי אם לחם קדש יש אם נשמרו הנערים אך מאשה	
שמואל א	שמואל א כא	ו	ויען דוד את הכהן ויאמר לו כי אם אשה עצרה לנו כתמול שלשם בצאתי ויהיו כלי הנערים קדש והוא דרך חל ואף כי היום יקדש בכלי	
שמואל א	שמואל א כא	ז	ויתן לו הכהן קדש כי לא היה שם לחם כי אם לחם הפנים המוסרים מלפני יהוה לשום לחם חם ביום הלקחו	
שמואל א	שמואל א כא	ח	ושם איש מעבדי שאול ביום ההוא נעצר לפני יהוה ושמו דאג האדמי אביר הרעים אשר לשאול	
שמואל א	שמואל א כא	ט	ויאמר דוד לאחימלך ואין יש פה תחת ידך חנית או חרב כי גם חרבי וגם כלי לא לקחתי בידי כי היה דבר המלך נחוץ	
שמואל א	שמואל א כא	י	ויאמר הכהן חרב גלית הפלשתי אשר הכית בעמק האלה הנה היא לוטה בשמלה אחרי האפוד אם אתה תקח לך קח כי אין אחרת זולתה בזה ויאמר דוד אין כמוה תננה לי	
שמואל א	שמואל א כא	יא	ויקם דוד ויברח ביום ההוא מפני שאול ויבא אל אכיש מלך גת	
שמואל א	שמואל א כא	יב	ויאמרו עבדי אכיש אליו הלוא זה דוד מלך הארץ הלוא לזה יענו במחלות לאמר הכה שאול באלפו ודוד ברבבתו	
שמואל א	שמואל א כא	יג	וישם דוד את הדברים האלה בלבבו וירא מאד מפני אכיש מלך גת	
שמואל א	שמואל א כא	יד	וישנו את טעמו בעיניהם ויתהלל בידם ויתו על דלתות השער ויורד רירו אל זקנו	
שמואל א	שמואל א כא	טו	ויאמר אכיש אל עבדיו הנה תראו איש משתגע למה תביאו אתו אלי	
שמואל א	שמואל א כא	טז	חסר משגעים אני כי הבאתם את זה להשתגע עלי הזה יבוא אל ביתי	
שמואל א	שמואל א כב	א	וילך דוד משם וימלט אל מערת עדלם וישמעו אחיו וכל בית אביו וירדו אליו שמה	
שמואל א	שמואל א כב	ב	ויתקבצו אליו כל איש מצוק וכל איש אשר לו נשא וכל איש מר נפש ויהי עליהם לשר ויהיו עמו כארבע מאות איש	
שמואל א	שמואל א כב	ג	וילך דוד משם מצפה מואב ויאמר אל מלך מואב יצא נא אבי ואמי אתכם עד אשר אדע מה יעשה לי אלהים	
שמואל א	שמואל א כב	ד	וינחם את פני מלך מואב וישבו עמו כל ימי היות דוד במצודה	
שמואל א	שמואל א כב	ה	ויאמר גד הנביא אל דוד לא תשב במצודה לך ובאת לך ארץ יהודה וילך דוד ויבא יער חרת	
שמואל א	שמואל א כב	ו	וישמע שאול כי נודע דוד ואנשים אשר אתו ושאול יושב בגבעה תחת האשל ברמה וחניתו בידו וכל עבדיו נצבים עליו	
שמואל א	שמואל א כב	ז	ויאמר שאול לעבדיו הנצבים עליו שמעו נא בני ימיני גם לכלכם יתן בן ישי שדות וכרמים לכלכם ישים שרי אלפים ושרי מאות	
שמואל א	שמואל א כב	ח	כי קשרתם כלכם עלי ואין גלה את אזני בכרת בני עם בן ישי ואין חלה מכם עלי וגלה את אזני כי הקים בני את עבדי עלי לארב כיום הזה	
שמואל א	שמואל א כב	ט	ויען דאג האדמי והוא נצב על עבדי שאול ויאמר ראיתי את בן ישי בא נבה אל אחימלך בן אחטוב	
שמואל א	שמואל א כב	י	וישאל לו ביהוה וצידה נתן לו ואת חרב גלית הפלשתי נתן לו	
שמואל א	שמואל א כב	יא	וישלח המלך לקרא את אחימלך בן אחיטוב הכהן ואת כל בית אביו הכהנים אשר בנב ויבאו כלם אל המלך	
שמואל א	שמואל א כב	יב	ויאמר שאול שמע נא בן אחיטוב ויאמר הנני אדני	
שמואל א	שמואל א כב	יג	ויאמר אלו שאול למה קשרתם עלי אתה ובן ישי בתתך לו לחם וחרב ושאול לו באלהים לקום אלי לארב כיום הזה	
שמואל א	שמואל א כב	יד	ויען אחימלך את המלך ויאמר ומי בכל עבדיך כדוד נאמן וחתן המלך וסר אל משמעתך ונכבד בביתך	
שמואל א	שמואל א כב	טו	היום החלתי לשאול לו באלהים חלילה לי אל ישם המלך בעבדו דבר בכל בית אבי כי לא ידע עבדך בכל זאת דבר קטן או גדול	
שמואל א	שמואל א כב	טז	ויאמר המלך מות תמות אחימלך אתה וכל בית אביך	
שמואל א	שמואל א כב	יז	ויאמר המלך לרצים הנצבים עליו סבו והמיתו כהני יהוה כי גם ידם עם דוד וכי ידעו כי ברח הוא ולא גלו את אזנו ולא אבו עבדי המלך לשלח את ידם לפגע בכהני יהוה	
שמואל א	שמואל א כב	יח	ויאמר המלך לדויג סב אתה ופגע בכהנים ויסב דויג האדמי ויפגע הוא בכהנים וימת ביום ההוא שמנים וחמשה איש נשא אפוד בד	
שמואל א	שמואל א כב	יט	ואת נב עיר הכהנים הכה לפי חרב מאיש ועד אשה מעולל ועד יונק ושור וחמור ושה לפי חרב	
שמואל א	שמואל א כב	כ	וימלט בן אחד לאחימלך בן אחטוב ושמו אביתר ויברח אחרי דוד	
שמואל א	שמואל א כב	כא	ויגד אביתר לדוד כי הרג שאול את כהני יהוה	
שמואל א	שמואל א כב	כב	ויאמר דוד לאביתר ידעתי ביום ההוא כי שם דויג האדמי כי הגד יגיד לשאול אנכי סבתי בכל נפש בית אביך	
שמואל א	שמואל א כב	כג	שבה אתי אל תירא כי אשר יבקש את נפשי יבקש את נפשך כי משמרת אתה עמדי	
שמואל א	שמואל א כג	א	ויגדו לדוד לאמר הנה פלשתים נלחמים בקעילה והמה שסים את הגרנות	
שמואל א	שמואל א כג	ב	וישאל דוד ביהוה לאמר האלך והכיתי בפלשתים האלה ויאמר יהוה אל דוד לך והכית בפלשתים והושעת את קעילה	
שמואל א	שמואל א כג	ג	ויאמרו אנשי דוד אליו הנה אנחנו פה ביהודה יראים ואף כי נלך קעלה אל מערכות פלשתים	
שמואל א	שמואל א כג	ד	ויוסף עוד דוד לשאל ביהוה ויענהו יהוה ויאמר קום רד קעילה כי אני נתן את פלשתים בידך	
שמואל א	שמואל א כג	ה	וילך דוד ואנשו קעילה וילחם בפלשתים וינהג את מקניהם ויך בהם מכה גדולה וישע דוד את ישבי קעילה	
שמואל א	שמואל א כג	ו	ויהי בברח אביתר בן אחימלך אל דוד קעילה אפוד ירד בידו	
שמואל א	שמואל א כג	ז	ויגד לשאול כי בא דוד קעילה ויאמר שאול נכר אתו אלהים בידי כי נסגר לבוא בעיר דלתים ובריח	
שמואל א	שמואל א כג	ח	וישמע שאול את כל העם למלחמה לרדת קעילה לצור אל דוד ואל אנשיו	
שמואל א	שמואל א כג	ט	וידע דוד כי עליו שאול מחריש הרעה ויאמר אל אביתר הכהן הגישה האפוד	
שמואל א	שמואל א כג	י	ויאמר דוד יהוה אלהי ישראל שמע שמע עבדך כי מבקש שאול לבוא אל קעילה לשחת לעיר בעבורי	
שמואל א	שמואל א כג	יא	היסגרני בעלי קעילה בידו הירד שאול כאשר שמע עבדך יהוה אלהי ישראל הגד נא לעבדך ויאמר יהוה ירד	
שמואל א	שמואל א כג	יב	ויאמר דוד היסגרו בעלי קעילה אתי ואת אנשי ביד שאול ויאמר יהוה יסגירו	
שמואל א	שמואל א כג	יג	ויקם דוד ואנשיו כשש מאות איש ויצאו מקעלה ויתהלכו באשר יתהלכו ולשאול הגד כי נמלט דוד מקעילה ויחדל לצאת	
שמואל א	שמואל א כג	יד	וישב דוד במדבר במצדות וישב בהר במדבר זיף ויבקשהו שאול כל הימים ולא נתנו אלהים בידו	
שמואל א	שמואל א כג	טו	וירא דוד כי יצא שאול לבקש את נפשו ודוד במדבר זיף בחרשה	
שמואל א	שמואל א כג	טז	ויקם יהונתן בן שאול וילך אל דוד חרשה ויחזק את ידו באלהים	
שמואל א	שמואל א כג	יז	ויאמר אליו אל תירא כי לא תמצאך יד שאול אבי ואתה תמלך על ישראל ואנכי אהיה לך למשנה וגם שאול אבי ידע כן	
שמואל א	שמואל א כג	יח	ויכרתו שניהם ברית לפני יהוה וישב דוד בחרשה ויהונתן הלך לביתו	
שמואל א	שמואל א כג	יט	ויעלו זפים אל שאול הגבעתה לאמר הלוא דוד מסתתר עמנו במצדות בחרשה בגבעת החכילה אשר מימין הישימון	
שמואל א	שמואל א כג	כ	ועתה לכל אות נפשך המלך לרדת רד ולנו הסגירו ביד המלך	
שמואל א	שמואל א כג	כא	ויאמר שאול ברוכים אתם ליהוה כי חמלתם עלי	
שמואל א	שמואל א כג	כב	לכו נא הכינו עוד ודעו וראו את מקומו אשר תהיה רגלו מי ראהו שם כי אמר אלי ערום יערם הוא	
שמואל א	שמואל א כג	כג	וראו ודעו מכל המחבאים אשר יתחבא שם ושבתם אלי אל נכון והלכתי אתכם והיה אם ישנו בארץ וחפשתי אתו בכל אלפי יהודה	
שמואל א	שמואל א כג	כד	ויקומו וילכו זיפה לפני שאול ודוד ואנשיו במדבר מעון בערבה אל ימין הישימון	
שמואל א	שמואל א כג	כה	וילך שאול ואנשיו לבקש ויגדו לדוד וירד הסלע וישב במדבר מעון וישמע שאול וירדף אחרי דוד מדבר מעון	
שמואל א	שמואל א כג	כו	וילך שאול מצד ההר מזה ודוד ואנשיו מצד ההר מזה ויהי דוד נחפז ללכת מפני שאול ושאול ואנשיו עטרים אל דוד ואל אנשיו לתפשם	
שמואל א	שמואל א כג	כז	ומלאך בא אל שאול לאמר מהרה ולכה כי פשטו פלשתים על הארץ	
שמואל א	שמואל א כג	כח	וישב שאול מרדף אחרי דוד וילך לקראת פלשתים על כן קראו למקום ההוא סלע המחלקות	
שמואל א	שמואל א כג	כט	ויעל דוד משם וישב במצדות עין גדי	
שמואל א	שמואל א כד	א	ויהי כאשר שב שאול מאחרי פלשתים ויגדו לו לאמר הנה דוד במדבר עין גדי	
שמואל א	שמואל א כד	ב	ויקח שאול שלשת אלפים איש בחור מכל ישראל וילך לבקש את דוד ואנשיו על פני צורי היעלים	
שמואל א	שמואל א כד	ג	ויבא אל גדרות הצאן על הדרך ושם מערה ויבא שאול להסך את רגליו ודוד ואנשיו בירכתי המערה ישבים	
שמואל א	שמואל א כד	ד	ויאמרו אנשי דוד אליו הנה היום אשר אמר יהוה אליך הנה אנכי נתן את איביך בידך ועשית לו כאשר יטב בעיניך ויקם דוד ויכרת את כנף המעיל אשר לשאול בלט	
שמואל א	שמואל א כד	ה	ויהי אחרי כן ויך לב דוד אתו על אשר כרת את כנף אשר לשאול	
שמואל א	שמואל א כד	ו	ויאמר לאנשיו חלילה לי מיהוה אם אעשה את הדבר הזה לאדני למשיח יהוה לשלח ידי בו כי משיח יהוה הוא	
שמואל א	שמואל א כד	ז	וישסע דוד את אנשיו בדברים ולא נתנם לקום אל שאול ושאול קם מהמערה וילך בדרך	
שמואל א	שמואל א כד	ח	ויקם דוד אחרי כן ויצא מן המערה ויקרא אחרי שאול לאמר אדני המלך ויבט שאול אחריו ויקד דוד אפים ארצה וישתחו	
שמואל א	שמואל א כד	ט	ויאמר דוד לשאול למה תשמע את דברי אדם לאמר הנה דוד מבקש רעתך	
שמואל א	שמואל א כד	י	הנה היום הזה ראו עיניך את אשר נתנך יהוה היום בידי במערה ואמר להרגך ותחס עליך ואמר לא אשלח ידי באדני כי משיח יהוה הוא	
שמואל א	שמואל א כד	יא	ואבי ראה גם ראה את כנף מעילך בידי כי בכרתי את כנף מעילך ולא הרגתיך דע וראה כי אין בידי רעה ופשע ולא חטאתי לך ואתה צדה את נפשי לקחתה	
שמואל א	שמואל א כד	יב	ישפט יהוה ביני ובינך ונקמני יהוה ממך וידי לא תהיה בך	
שמואל א	שמואל א כד	יג	כאשר יאמר משל הקדמני מרשעים יצא רשע וידי לא תהיה בך	
שמואל א	שמואל א כד	יד	אחרי מי יצא מלך ישראל אחרי מי אתה רדף אחרי כלב מת אחרי פרעש אחד	
שמואל א	שמואל א כד	טו	והיה יהוה לדין ושפט ביני ובינך וירא וירב את ריבי וישפטני מידך	
שמואל א	שמואל א כד	טז	ויהי ככלות דוד לדבר את הדברים האלה אל שאול ויאמר שאול הקלך זה בני דוד וישא שאול קלו ויבך	
שמואל א	שמואל א כד	יז	ויאמר אל דוד צדיק אתה ממני כי אתה גמלתני הטובה ואני גמלתיך הרעה	
שמואל א	שמואל א כד	יח	ואת הגדת היום את אשר עשיתה אתי טובה את אשר סגרני יהוה בידך ולא הרגתני	
שמואל א	שמואל א כד	יט	וכי ימצא איש את איבו ושלחו בדרך טובה ויהוה ישלמך טובה תחת היום הזה אשר עשיתה לי	
שמואל א	שמואל א כד	כ	ועתה הנה ידעתי כי מלך תמלוך וקמה בידך ממלכת ישראל	
שמואל א	שמואל א כד	כא	ועתה השבעה לי ביהוה אם תכרית את זרעי אחרי ואם תשמיד את שמי מבית אבי	
שמואל א	שמואל א כד	כב	וישבע דוד לשאול וילך שאול אל ביתו ודוד ואנשיו עלו על המצודה	
שמואל א	שמואל א כה	א	וימת שמואל ויקבצו כל ישראל ויספדו לו ויקברהו בביתו ברמה ויקם דוד וירד אל מדבר פארן	
שמואל א	שמואל א כה	ב	ואיש במעון ומעשהו בכרמל והאיש גדול מאד ולו צאן שלשת אלפים ואלף עזים ויהי בגזז את צאנו בכרמל	
שמואל א	שמואל א כה	ג	ושם האיש נבל ושם אשתו אבגיל והאשה טובת שכל ויפת תאר והאיש קשה ורע מעללים והוא כלבו	
שמואל א	שמואל א כה	ד	וישמע דוד במדבר כי גזז נבל את צאנו	
שמואל א	שמואל א כה	ה	וישלח דוד עשרה נערים ויאמר דוד לנערים עלו כרמלה ובאתם אל נבל ושאלתם לו בשמי לשלום	
שמואל א	שמואל א כה	ו	ואמרתם כה לחי ואתה שלום וביתך שלום וכל אשר לך שלום	
שמואל א	שמואל א כה	ז	ועתה שמעתי כי גזזים לך עתה הרעים אשר לך היו עמנו לא הכלמנום ולא נפקד להם מאומה כל ימי היותם בכרמל	
שמואל א	שמואל א כה	ח	שאל את נעריך ויגידו לך וימצאו הנערים חן בעיניך כי על יום טוב בנו תנה נא את אשר תמצא ידך לעבדיך ולבנך לדוד	
שמואל א	שמואל א כה	ט	ויבאו נערי דוד וידברו אל נבל ככל הדברים האלה בשם דוד וינוחו	
שמואל א	שמואל א כה	י	ויען נבל את עבדי דוד ויאמר מי דוד ומי בן ישי היום רבו עבדים המתפרצים איש מפני אדניו	
שמואל א	שמואל א כה	יא	ולקחתי את לחמי ואת מימי ואת טבחתי אשר טבחתי לגזזי ונתתי לאנשים אשר לא ידעתי אי מזה המה	
שמואל א	שמואל א כה	יב	ויהפכו נערי דוד לדרכם וישבו ויבאו ויגדו לו ככל הדברים האלה	
שמואל א	שמואל א כה	יג	ויאמר דוד לאנשיו חגרו איש את חרבו ויחגרו איש את חרבו ויחגר גם דוד את חרבו ויעלו אחרי דוד כארבע מאות איש ומאתים ישבו על הכלים	
שמואל א	שמואל א כה	יד	ולאביגיל אשת נבל הגיד נער אחד מהנערים לאמר הנה שלח דוד מלאכים מהמדבר לברך את אדנינו ויעט בהם	
שמואל א	שמואל א כה	טו	והאנשים טבים לנו מאד ולא הכלמנו ולא פקדנו מאומה כל ימי התהלכנו אתם בהיותנו בשדה	
שמואל א	שמואל א כה	טז	חומה היו עלינו גם לילה גם יומם כל ימי היותנו עמם רעים הצאן	
שמואל א	שמואל א כה	יז	ועתה דעי וראי מה תעשי כי כלתה הרעה אל אדנינו ועל כל ביתו והוא בן בליעל מדבר אליו	
שמואל א	שמואל א כה	יח	ותמהר אבוגיל ותקח מאתים לחם ושנים נבלי יין וחמש צאן עשוות וחמש סאים קלי ומאה צמקים ומאתים דבלים ותשם על החמרים	
שמואל א	שמואל א כה	יט	ותאמר לנעריה עברו לפני הנני אחריכם באה ולאישה נבל לא הגידה	
שמואל א	שמואל א כה	כ	והיה היא רכבת על החמור וירדת בסתר ההר והנה דוד ואנשיו ירדים לקראתה ותפגש אתם	
שמואל א	שמואל א כה	כא	ודוד אמר אך לשקר שמרתי את כל אשר לזה במדבר ולא נפקד מכל אשר לו מאומה וישב לי רעה תחת טובה	
שמואל א	שמואל א כה	כב	כה יעשה אלהים לאיבי דוד וכה יסיף אם אשאיר מכל אשר לו עד הבקר משתין בקיר	
שמואל א	שמואל א כה	כג	ותרא אביגיל את דוד ותמהר ותרד מעל החמור ותפל לאפי דוד על פניה ותשתחו ארץ	
שמואל א	שמואל א כה	כד	ותפל על רגליו ותאמר בי אני אדני העון ותדבר נא אמתך באזניך ושמע את דברי אמתך	
שמואל א	שמואל א כה	כה	אל נא ישים אדני את לבו אל איש הבליעל הזה על נבל כי כשמו כן הוא נבל שמו ונבלה עמו ואני אמתך לא ראיתי את נערי אדני אשר שלחת	
שמואל א	שמואל א כה	כו	ועתה אדני חי יהוה וחי נפשך אשר מנעך יהוה מבוא בדמים והושע ידך לך ועתה יהיו כנבל איביך והמבקשים אל אדני רעה	
שמואל א	שמואל א כה	כז	ועתה הברכה הזאת אשר הביא שפחתך לאדני ונתנה לנערים המתהלכים ברגלי אדני	
שמואל א	שמואל א כה	כח	שא נא לפשע אמתך כי עשה יעשה יהוה לאדני בית נאמן כי מלחמות יהוה אדני נלחם ורעה לא תמצא בך מימיך	
שמואל א	שמואל א כה	כט	ויקם אדם לרדפך ולבקש את נפשך והיתה נפש אדני צרורה בצרור החיים את יהוה אלהיך ואת נפש איביך יקלענה בתוך כף הקלע	
שמואל א	שמואל א כה	ל	והיה כי יעשה יהוה לאדני ככל אשר דבר את הטובה עליך וצוך לנגיד על ישראל	
שמואל א	שמואל א כה	לא	ולא תהיה זאת לך לפוקה ולמכשול לב לאדני ולשפך דם חנם ולהושיע אדני לו והיטב יהוה לאדני וזכרת את אמתך	
שמואל א	שמואל א כה	לב	ויאמר דוד לאביגל ברוך יהוה אלהי ישראל אשר שלחך היום הזה לקראתי	
שמואל א	שמואל א כה	לג	וברוך טעמך וברוכה את אשר כלתני היום הזה מבוא בדמים והשע ידי לי	
שמואל א	שמואל א כה	לד	ואולם חי יהוה אלהי ישראל אשר מנעני מהרע אתך כי לולי מהרת ותבאתי לקראתי כי אם נותר לנבל עד אור הבקר משתין בקיר	
שמואל א	שמואל א כה	לה	ויקח דוד מידה את אשר הביאה לו ולה אמר עלי לשלום לביתך ראי שמעתי בקולך ואשא פניך	
שמואל א	שמואל א כה	לו	ותבא אביגיל אל נבל והנה לו משתה בביתו כמשתה המלך ולב נבל טוב עליו והוא שכר עד מאד ולא הגידה לו דבר קטן וגדול עד אור הבקר	
שמואל א	שמואל א כה	לז	ויהי בבקר בצאת היין מנבל ותגד לו אשתו את הדברים האלה וימת לבו בקרבו והוא היה לאבן	
שמואל א	שמואל א כה	לח	ויהי כעשרת הימים ויגף יהוה את נבל וימת	
שמואל א	שמואל א כה	לט	וישמע דוד כי מת נבל ויאמר ברוך יהוה אשר רב את ריב חרפתי מיד נבל ואת עבדו חשך מרעה ואת רעת נבל השיב יהוה בראשו וישלח דוד וידבר באביגיל לקחתה לו לאשה	
שמואל א	שמואל א כה	מ	ויבאו עבדי דוד אל אביגיל הכרמלה וידברו אליה לאמר דוד שלחנו אליך לקחתך לו לאשה	
שמואל א	שמואל א כה	מא	ותקם ותשתחו אפים ארצה ותאמר הנה אמתך לשפחה לרחץ רגלי עבדי אדני	
שמואל א	שמואל א כה	מב	ותמהר ותקם אביגיל ותרכב על החמור וחמש נערתיה ההלכות לרגלה ותלך אחרי מלאכי דוד ותהי לו לאשה	
שמואל א	שמואל א כה	מג	ואת אחינעם לקח דוד מיזרעאל ותהיין גם שתיהן לו לנשים	
שמואל א	שמואל א כה	מד	ושאול נתן את מיכל בתו אשת דוד לפלטי בן ליש אשר מגלים	
שמואל א	שמואל א כו	א	ויבאו הזפים אל שאול הגבעתה לאמר הלוא דוד מסתתר בגבעת החכילה על פני הישימן	
שמואל א	שמואל א כו	ב	ויקם שאול וירד אל מדבר זיף ואתו שלשת אלפים איש בחורי ישראל לבקש את דוד במדבר זיף	
שמואל א	שמואל א כו	ג	ויחן שאול בגבעת החכילה אשר על פני הישימן על הדרך ודוד ישב במדבר וירא כי בא שאול אחריו המדברה	
שמואל א	שמואל א כו	ד	וישלח דוד מרגלים וידע כי בא שאול אל נכון	
שמואל א	שמואל א כו	ה	ויקם דוד ויבא אל המקום אשר חנה שם שאול וירא דוד את המקום אשר שכב שם שאול ואבנר בן נר שר צבאו ושאול שכב במעגל והעם חנים סביבתו	
שמואל א	שמואל א כו	ו	ויען דוד ויאמר אל אחימלך החתי ואל אבישי בן צרויה אחי יואב לאמר מי ירד אתי אל שאול אל המחנה ויאמר אבישי אני ארד עמך	
שמואל א	שמואל א כו	ז	ויבא דוד ואבישי אל העם לילה והנה שאול שכב ישן במעגל וחניתו מעוכה בארץ מראשתו ואבנר והעם שכבים סביבתו	
שמואל א	שמואל א כו	ח	ויאמר אבישי אל דוד סגר אלהים היום את אויבך בידך ועתה אכנו נא בחנית ובארץ פעם אחת ולא אשנה לו	
שמואל א	שמואל א כו	ט	ויאמר דוד אל אבישי אל תשחיתהו כי מי שלח ידו במשיח יהוה ונקה	
שמואל א	שמואל א כו	י	ויאמר דוד חי יהוה כי אם יהוה יגפנו או יומו יבוא ומת או במלחמה ירד ונספה	
שמואל א	שמואל א כו	יא	חלילה לי מיהוה משלח ידי במשיח יהוה ועתה קח נא את החנית אשר מראשתו ואת צפחת המים ונלכה לנו	
שמואל א	שמואל א כו	יב	ויקח דוד את החנית ואת צפחת המים מראשתי שאול וילכו להם ואין ראה ואין יודע ואין מקיץ כי כלם ישנים כי תרדמת יהוה נפלה עליהם	
שמואל א	שמואל א כו	יג	ויעבר דוד העבר ויעמד על ראש ההר מרחק רב המקום ביניהם	
שמואל א	שמואל א כו	יד	ויקרא דוד אל העם ואל אבנר בן נר לאמר הלוא תענה אבנר ויען אבנר ויאמר מי אתה קראת אל המלך	
שמואל א	שמואל א כו	טו	ויאמר דוד אל אבנר הלוא איש אתה ומי כמוך בישראל ולמה לא שמרת אל אדניך המלך כי בא אחד העם להשחית את המלך אדניך	
שמואל א	שמואל א כו	טז	לא טוב הדבר הזה אשר עשית חי יהוה כי בני מות אתם אשר לא שמרתם על אדניכם על משיח יהוה ועתה ראה אי חנית המלך ואת צפחת המים אשר מראשתו	
שמואל א	שמואל א כו	יז	ויכר שאול את קול דוד ויאמר הקולך זה בני דוד ויאמר דוד קולי אדני המלך	
שמואל א	שמואל א כו	יח	ויאמר למה זה אדני רדף אחרי עבדו כי מה עשיתי ומה בידי רעה	
שמואל א	שמואל א כו	יט	ועתה ישמע נא אדני המלך את דברי עבדו אם יהוה הסיתך בי ירח מנחה ואם בני האדם ארורים הם לפני יהוה כי גרשוני היום מהסתפח בנחלת יהוה לאמר לך עבד אלהים אחרים	
שמואל א	שמואל א כו	כ	ועתה אל יפל דמי ארצה מנגד פני יהוה כי יצא מלך ישראל לבקש את פרעש אחד כאשר ירדף הקרא בהרים	
שמואל א	שמואל א כו	כא	ויאמר שאול חטאתי שוב בני דוד כי לא ארע לך עוד תחת אשר יקרה נפשי בעיניך היום הזה הנה הסכלתי ואשגה הרבה מאד	
שמואל א	שמואל א כו	כב	ויען דוד ויאמר הנה החנית המלך ויעבר אחד מהנערים ויקחה	
שמואל א	שמואל א כו	כג	ויהוה ישיב לאיש את צדקתו ואת אמנתו אשר נתנך יהוה היום ביד ולא אביתי לשלח ידי במשיח יהוה	
שמואל א	שמואל א כו	כד	והנה כאשר גדלה נפשך היום הזה בעיני כן תגדל נפשי בעיני יהוה ויצלני מכל צרה	
שמואל א	שמואל א כו	כה	ויאמר שאול אל דוד ברוך אתה בני דוד גם עשה תעשה וגם יכל תוכל וילך דוד לדרכו ושאול שב למקומו	
שמואל א	שמואל א כז	א	ויאמר דוד אל לבו עתה אספה יום אחד ביד שאול אין לי טוב כי המלט אמלט אל ארץ פלשתים ונואש ממני שאול לבקשני עוד בכל גבול ישראל ונמלטתי מידו	
שמואל א	שמואל א כז	ב	ויקם דוד ויעבר הוא ושש מאות איש אשר עמו אל אכיש בן מעוך מלך גת	
שמואל א	שמואל א כז	ג	וישב דוד עם אכיש בגת הוא ואנשיו איש וביתו דוד ושתי נשיו אחינעם היזרעאלית ואביגיל אשת נבל הכרמלית	
שמואל א	שמואל א כז	ד	ויגד לשאול כי ברח דוד גת ולא יוסף עוד לבקשו	
שמואל א	שמואל א כז	ה	ויאמר דוד אל אכיש אם נא מצאתי חן בעיניך יתנו לי מקום באחת ערי השדה ואשבה שם ולמה ישב עבדך בעיר הממלכה עמך	
שמואל א	שמואל א כז	ו	ויתן לו אכיש ביום ההוא את צקלג לכן היתה צקלג למלכי יהודה עד היום הזה	
שמואל א	שמואל א כז	ז	ויהי מספר הימים אשר ישב דוד בשדה פלשתים ימים וארבעה חדשים	
שמואל א	שמואל א כז	ח	ויעל דוד ואנשיו ויפשטו אל הגשורי והגרזי והעמלקי כי הנה ישבות הארץ אשר מעולם בואך שורה ועד ארץ מצרים	
שמואל א	שמואל א כז	ט	והכה דוד את הארץ ולא יחיה איש ואשה ולקח צאן ובקר וחמרים וגמלים ובגדים וישב ויבא אל אכיש	
שמואל א	שמואל א כז	י	ויאמר אכיש אל פשטתם היום ויאמר דוד על נגב יהודה ועל נגב הירחמאלי ואל נגב הקיני	
שמואל א	שמואל א כז	יא	ואיש ואשה לא יחיה דוד להביא גת לאמר פן יגדו עלינו לאמר כה עשה דוד וכה משפטו כל הימים אשר ישב בשדה פלשתים	
שמואל א	שמואל א כז	יב	ויאמן אכיש בדוד לאמר הבאש הבאיש בעמו בישראל והיה לי לעבד עולם	
שמואל א	שמואל א כח	א	ויהי בימים ההם ויקבצו פלשתים את מחניהם לצבא להלחם בישראל ויאמר אכיש אל דוד ידע תדע כי אתי תצא במחנה אתה ואנשיך	
שמואל א	שמואל א כח	ב	ויאמר דוד אל אכיש לכן אתה תדע את אשר יעשה עבדך ויאמר אכיש אל דוד לכן שמר לראשי אשימך כל הימים	
שמואל א	שמואל א כח	ג	ושמואל מת ויספדו לו כל ישראל ויקברהו ברמה ובעירו ושאול הסיר האבות ואת הידענים מהארץ	
שמואל א	שמואל א כח	ד	ויקבצו פלשתים ויבאו ויחנו בשונם ויקבץ שאול את כל ישראל ויחנו בגלבע	
שמואל א	שמואל א כח	ה	וירא שאול את מחנה פלשתים וירא ויחרד לבו מאד	
שמואל א	שמואל א כח	ו	וישאל שאול ביהוה ולא ענהו יהוה גם בחלמות גם באורים גם בנביאם	
שמואל א	שמואל א כח	ז	ויאמר שאול לעבדיו בקשו לי אשת בעלת אוב ואלכה אליה ואדרשה בה ויאמרו עבדיו אליו הנה אשת בעלת אוב בעין דור	
שמואל א	שמואל א כח	ח	ויתחפש שאול וילבש בגדים אחרים וילך הוא ושני אנשים עמו ויבאו אל האשה לילה ויאמר קסומי נא לי באוב והעלי לי את אשר אמר אליך	
שמואל א	שמואל א כח	ט	ותאמר האשה אליו הנה אתה ידעת את אשר עשה שאול אשר הכרית את האבות ואת הידעני מן הארץ ולמה אתה מתנקש בנפשי להמיתני	
שמואל א	שמואל א כח	י	וישבע לה שאול ביהוה לאמר חי יהוה אם יקרך עון בדבר הזה	
שמואל א	שמואל א כח	יא	ותאמר האשה את מי אעלה לך ויאמר את שמואל העלי לי	
שמואל א	שמואל א כח	יב	ותרא האשה את שמואל ותזעק בקול גדול ותאמר האשה אל שאול לאמר למה רמיתני ואתה שאול	
שמואל א	שמואל א כח	יג	ויאמר לה המלך אל תיראי כי מה ראית ותאמר האשה אל שאול אלהים ראיתי עלים מן הארץ	
שמואל א	שמואל א כח	יד	ויאמר לה מה תארו ותאמר איש זקן עלה והוא עטה מעיל וידע שאול כי שמואל הוא ויקד אפים ארצה וישתחו	
שמואל א	שמואל א כח	טו	ויאמר שמואל אל שאול למה הרגזתני להעלות אתי ויאמר שאול צר לי מאד ופלשתים נלחמים בי ואלהים סר מעלי ולא ענני עוד גם ביד הנביאם גם בחלמות ואקראה לך להודיעני מה אעשה	
שמואל א	שמואל א כח	טז	ויאמר שמואל ולמה תשאלני ויהוה סר מעליך ויהי ערך	
שמואל א	שמואל א כח	יז	ויעש יהוה לו כאשר דבר בידי ויקרע יהוה את הממלכה מידך ויתנה לרעך לדוד	
שמואל א	שמואל א כח	יח	כאשר לא שמעת בקול יהוה ולא עשית חרון אפו בעמלק על כן הדבר הזה עשה לך יהוה היום הזה	
שמואל א	שמואל א כח	יט	ויתן יהוה גם את ישראל עמך ביד פלשתים ומחר אתה ובניך עמי גם את מחנה ישראל יתן יהוה ביד פלשתים	
שמואל א	שמואל א כח	כ	וימהר שאול ויפל מלא קומתו ארצה וירא מאד מדברי שמואל גם כח לא היה בו כי לא אכל לחם כל היום וכל הלילה	
שמואל א	שמואל א כח	כא	ותבוא האשה אל שאול ותרא כי נבהל מאד ותאמר אליו הנה שמעה שפחתך בקולך ואשים נפשי בכפי ואשמע את דבריך אשר דברת אלי	
שמואל א	שמואל א כח	כב	ועתה שמע נא גם אתה בקול שפחתך ואשמה לפניך פת לחם ואכול ויהי בך כח כי תלך בדרך	
שמואל א	שמואל א כח	כג	וימאן ויאמר לא אכל ויפרצו בו עבדיו וגם האשה וישמע לקלם ויקם מהארץ וישב אל המטה	
שמואל א	שמואל א כח	כד	ולאשה עגל מרבק בבית ותמהר ותזבחהו ותקח קמח ותלש ותפהו מצות	
שמואל א	שמואל א כח	כה	ותגש לפני שאול ולפני עבדיו ויאכלו ויקמו וילכו בלילה ההוא	
שמואל א	שמואל א כט	א	ויקבצו פלשתים את כל מחניהם אפקה וישראל חנים בעין אשר ביזרעאל	
שמואל א	שמואל א כט	ב	וסרני פלשתים עברים למאות ולאלפים ודוד ואנשיו עברים באחרנה עם אכיש	
שמואל א	שמואל א כט	ג	ויאמרו שרי פלשתים מה העברים האלה ויאמר אכיש אל שרי פלשתים הלוא זה דוד עבד שאול מלך ישראל אשר היה אתי זה ימים או זה שנים ולא מצאתי בו מאומה מיום נפלו עד היום הזה	
שמואל א	שמואל א כט	ד	ויקצפו עליו שרי פלשתים ויאמרו לו שרי פלשתים השב את האיש וישב אל מקומו אשר הפקדתו שם ולא ירד עמנו במלחמה ולא יהיה לנו לשטן במלחמה ובמה יתרצה זה אל אדניו הלוא בראשי האנשים ההם	
שמואל א	שמואל א כט	ה	הלוא זה דוד אשר יענו לו במחלות לאמר הכה שאול באלפיו ודוד ברבבתו	
שמואל א	שמואל א כט	ו	ויקרא אכיש אל דוד ויאמר אליו חי יהוה כי ישר אתה וטוב בעיני צאתך ובאך אתי במחנה כי לא מצאתי בך רעה מיום באך אלי עד היום הזה ובעיני הסרנים לא טוב אתה	
שמואל א	שמואל א כט	ז	ועתה שוב ולך בשלום ולא תעשה רע בעיני סרני פלשתים	
שמואל א	שמואל א כט	ח	ויאמר דוד אל אכיש כי מה עשיתי ומה מצאת בעבדך מיום אשר הייתי לפניך עד היום הזה כי לא אבוא ונלחמתי באיבי אדני המלך	
שמואל א	שמואל א כט	ט	ויען אכיש ויאמר אל דוד ידעתי כי טוב אתה בעיני כמלאך אלהים אך שרי פלשתים אמרו לא יעלה עמנו במלחמה	
שמואל א	שמואל א כט	י	ועתה השכם בבקר ועבדי אדניך אשר באו אתך והשכמתם בבקר ואור לכם ולכו	
שמואל א	שמואל א כט	יא	וישכם דוד הוא ואנשיו ללכת בבקר לשוב אל ארץ פלשתים ופלשתים עלו יזרעאל	
שמואל א	שמואל א ל	א	ויהי בבא דוד ואנשיו צקלג ביום השלישי ועמלקי פשטו אל נגב ואל צקלג ויכו את צקלג וישרפו אתה באש	
שמואל א	שמואל א ל	ב	וישבו את הנשים אשר בה מקטן ועד גדול לא המיתו איש וינהגו וילכו לדרכם	
שמואל א	שמואל א ל	ג	ויבא דוד ואנשיו אל העיר והנה שרופה באש ונשיהם ובניהם ובנתיהם נשבו	
שמואל א	שמואל א ל	ד	וישא דוד והעם אשר אתו את קולם ויבכו עד אשר אין בהם כח לבכות	
שמואל א	שמואל א ל	ה	ושתי נשי דוד נשבו אחינעם היזרעלית ואביגיל אשת נבל הכרמלי	
שמואל א	שמואל א ל	ו	ותצר לדוד מאד כי אמרו העם לסקלו כי מרה נפש כל העם איש על בנו ועל בנתיו ויתחזק דוד ביהוה אלהיו	
שמואל א	שמואל א ל	ז	ויאמר דוד אל אביתר הכהן בן אחימלך הגישה נא לי האפד ויגש אביתר את האפד אל דוד	
שמואל א	שמואל א ל	ח	וישאל דוד ביהוה לאמר ארדף אחרי הגדוד הזה האשגנו ויאמר לו רדף כי השג תשיג והצל תציל	
שמואל א	שמואל א ל	ט	וילך דוד הוא ושש מאות איש אשר אתו ויבאו עד נחל הבשור והנותרים עמדו	
שמואל א	שמואל א ל	י	וירדף דוד הוא וארבע מאות איש ויעמדו מאתים איש אשר פגרו מעבר את נחל הבשור	
שמואל א	שמואל א ל	יא	וימצאו איש מצרי בשדה ויקחו אתו אל דוד ויתנו לו לחם ויאכל וישקהו מים	
שמואל א	שמואל א ל	יב	ויתנו לו פלח דבלה ושני צמקים ויאכל ותשב רוחו אליו כי לא אכל לחם ולא שתה מים שלשה ימים ושלשה לילות	
שמואל א	שמואל א ל	יג	ויאמר לו דוד למי אתה ואי מזה אתה ויאמר נער מצרי אנכי עבד לאיש עמלקי ויעזבני אדני כי חליתי היום שלשה	
שמואל א	שמואל א ל	יד	אנחנו פשטנו נגב הכרתי ועל אשר ליהודה ועל נגב כלב ואת צקלג שרפנו באש	
שמואל א	שמואל א ל	טו	ויאמר אליו דוד התורדני אל הגדוד הזה ויאמר השבעה לי באלהים אם תמיתני ואם תסגרני ביד אדני ואורדך אל הגדוד הזה	
שמואל א	שמואל א ל	טז	וירדהו והנה נטשים על פני כל הארץ אכלים ושתים וחגגים בכל השלל הגדול אשר לקחו מארץ פלשתים ומארץ יהודה	
שמואל א	שמואל א ל	יז	ויכם דוד מהנשף ועד הערב למחרתם ולא נמלט מהם איש כי אם ארבע מאות איש נער אשר רכבו על הגמלים וינסו	
שמואל א	שמואל א ל	יח	ויצל דוד את כל אשר לקחו עמלק ואת שתי נשיו הציל דוד	
שמואל א	שמואל א ל	יט	ולא נעדר להם מן הקטן ועד הגדול ועד בנים ובנות ומשלל ועד כל אשר לקחו להם הכל השיב דוד	
שמואל א	שמואל א ל	כ	ויקח דוד את כל הצאן והבקר נהגו לפני המקנה ההוא ויאמרו זה שלל דוד	
שמואל א	שמואל א ל	כא	ויבא דוד אל מאתים האנשים אשר פגרו מלכת אחרי דוד וישיבם בנחל הבשור ויצאו לקראת דוד ולקראת העם אשר אתו ויגש דוד את העם וישאל להם לשלום	
שמואל א	שמואל א ל	כב	ויען כל איש רע ובליעל מהאנשים אשר הלכו עם דוד ויאמרו יען אשר לא הלכו עמי לא נתן להם מהשלל אשר הצלנו כי אם איש את אשתו ואת בניו וינהגו וילכו	
שמואל א	שמואל א ל	כג	ויאמר דוד לא תעשו כן אחי את אשר נתן יהוה לנו וישמר אתנו ויתן את הגדוד הבא עלינו בידנו	
שמואל א	שמואל א ל	כד	ומי ישמע לכם לדבר הזה כי כחלק הירד במלחמה וכחלק הישב על הכלים יחדו יחלקו	
שמואל א	שמואל א ל	כה	ויהי מהיום ההוא ומעלה וישמה לחק ולמשפט לישראל עד היום הזה	
שמואל א	שמואל א ל	כו	ויבא דוד אל צקלג וישלח מהשלל לזקני יהודה לרעהו לאמר הנה לכם ברכה משלל איבי יהוה	
שמואל א	שמואל א ל	כז	לאשר בבית אל ולאשר ברמות נגב ולאשר ביתר	
שמואל א	שמואל א ל	כח	ולאשר בערער ולאשר בשפמות ולאשר באשתמע	
שמואל א	שמואל א ל	כט	ולאשר ברכל ולאשר בערי הירחמאלי ולאשר בערי הקיני	
שמואל א	שמואל א ל	ל	ולאשר בחרמה ולאשר בבור עשן ולאשר בעתך	
שמואל א	שמואל א ל	לא	ולאשר בחברון ולכל המקמות אשר התהלך שם דוד הוא ואנשיו	
שמואל א	שמואל א לא	א	ופלשתים נלחמים בישראל וינסו אנשי ישראל מפני פלשתים ויפלו חללים בהר הגלבע	
שמואל א	שמואל א לא	ב	וידבקו פלשתים את שאול ואת בניו ויכו פלשתים את יהונתן ואת אבינדב ואת מלכי שוע בני שאול	
שמואל א	שמואל א לא	ג	ותכבד המלחמה אל שאול וימצאהו המורים אנשים בקשת ויחל מאד מהמורים	
שמואל א	שמואל א לא	ד	ויאמר שאול לנשא כליו שלף חרבך ודקרני בה פן יבואו הערלים האלה ודקרני והתעללו בי ולא אבה נשא כליו כי ירא מאד ויקח שאול את החרב ויפל עליה	
שמואל א	שמואל א לא	ה	וירא נשא כליו כי מת שאול ויפל גם הוא על חרבו וימת עמו	
שמואל א	שמואל א לא	ו	וימת שאול ושלשת בניו ונשא כליו גם כל אנשיו ביום ההוא יחדו	
שמואל א	שמואל א לא	ז	ויראו אנשי ישראל אשר בעבר העמק ואשר בעבר הירדן כי נסו אנשי ישראל וכי מתו שאול ובניו ויעזבו את הערים וינסו ויבאו פלשתים וישבו בהן	
שמואל א	שמואל א לא	ח	ויהי ממחרת ויבאו פלשתים לפשט את החללים וימצאו את שאול ואת שלשת בניו נפלים בהר הגלבע	
שמואל א	שמואל א לא	ט	ויכרתו את ראשו ויפשיטו את כליו וישלחו בארץ פלשתים סביב לבשר בית עצביהם ואת העם	
שמואל א	שמואל א לא	י	וישמו את כליו בית עשתרות ואת גויתו תקעו בחומת בית שן	
שמואל א	שמואל א לא	יא	וישמעו אליו ישבי יביש גלעד את אשר עשו פלשתים לשאול	
שמואל א	שמואל א לא	יב	ויקומו כל איש חיל וילכו כל הלילה ויקחו את גוית שאול ואת גוית בניו מחומת בית שן ויבאו יבשה וישרפו אתם שם	
שמואל א	שמואל א לא	יג	ויקחו את עצמתיהם ויקברו תחת האשל ביבשה ויצמו שבעת ימים	
שמואל ב	שמואל ב א	א	ויהי אחרי מות שאול ודוד שב מהכות את העמלק וישב דוד בצקלג ימים שנים	
שמואל ב	שמואל ב א	ב	ויהי ביום השלישי והנה איש בא מן המחנה מעם שאול ובגדיו קרעים ואדמה על ראשו ויהי בבאו אל דוד ויפל ארצה וישתחו	
שמואל ב	שמואל ב א	ג	ויאמר לו דוד אי מזה תבוא ויאמר אליו ממחנה ישראל נמלטתי	
שמואל ב	שמואל ב א	ד	ויאמר אליו דוד מה היה הדבר הגד נא לי ויאמר אשר נס העם מן המלחמה וגם הרבה נפל מן העם וימתו וגם שאול ויהונתן בנו מתו	
שמואל ב	שמואל ב א	ה	ויאמר דוד אל הנער המגיד לו איך ידעת כי מת שאול ויהונתן בנו	
שמואל ב	שמואל ב א	ו	ויאמר הנער המגיד לו נקרא נקריתי בהר הגלבע והנה שאול נשען על חניתו והנה הרכב ובעלי הפרשים הדבקהו	
שמואל ב	שמואל ב א	ז	ויפן אחריו ויראני ויקרא אלי ואמר הנני	
שמואל ב	שמואל ב א	ח	ויאמר לי מי אתה ויאמר אליו עמלקי אנכי	
שמואל ב	שמואל ב א	ט	ויאמר אלי עמד נא עלי ומתתני כי אחזני השבץ כי כל עוד נפשי בי	
שמואל ב	שמואל ב א	י	ואעמד עליו ואמתתהו כי ידעתי כי לא יחיה אחרי נפלו ואקח הנזר אשר על ראשו ואצעדה אשר על זרעו ואביאם אל אדני הנה	
שמואל ב	שמואל ב א	יא	ויחזק דוד בבגדו ויקרעם וגם כל האנשים אשר אתו	
שמואל ב	שמואל ב א	יב	ויספדו ויבכו ויצמו עד הערב על שאול ועל יהונתן בנו ועל עם יהוה ועל בית ישראל כי נפלו בחרב	
שמואל ב	שמואל ב א	יג	ויאמר דוד אל הנער המגיד לו אי מזה אתה ויאמר בן איש גר עמלקי אנכי	
שמואל ב	שמואל ב א	יד	ויאמר אליו דוד איך לא יראת לשלח ידך לשחת את משיח יהוה	
שמואל ב	שמואל ב א	טו	ויקרא דוד לאחד מהנערים ויאמר גש פגע בו ויכהו וימת	
שמואל ב	שמואל ב א	טז	ויאמר אליו דוד דמיך על ראשך כי פיך ענה בך לאמר אנכי מתתי את משיח יהוה	
שמואל ב	שמואל ב א	יז	ויקנן דוד את הקינה הזאת על שאול ועל יהונתן בנו	
שמואל ב	שמואל ב א	יח	ויאמר ללמד בני יהודה קשת הנה כתובה על ספר הישר	
שמואל ב	שמואל ב א	יט	הצבי ישראל על במותיך חלל איך נפלו גבורים	
שמואל ב	שמואל ב א	כ	אל תגידו בגת אל תבשרו בחוצת אשקלון פן תשמחנה בנות פלשתים פן תעלזנה בנות הערלים	
שמואל ב	שמואל ב א	כא	הרי בגלבע אל טל ואל מטר עליכם ושדי תרומת כי שם נגעל מגן גבורים מגן שאול בלי משיח בשמן	
שמואל ב	שמואל ב א	כב	מדם חללים מחלב גבורים קשת יהונתן לא נשוג אחור וחרב שאול לא תשוב ריקם	
שמואל ב	שמואל ב א	כג	שאול ויהונתן הנאהבים והנעימם בחייהם ובמותם לא נפרדו מנשרים קלו מאריות גברו	
שמואל ב	שמואל ב א	כד	בנות ישראל אל שאול בכינה המלבשכם שני עם עדנים המעלה עדי זהב על לבושכן	
שמואל ב	שמואל ב א	כה	איך נפלו גברים בתוך המלחמה יהונתן על במותיך חלל	
שמואל ב	שמואל ב א	כו	צר לי עליך אחי יהונתן נעמת לי מאד נפלאתה אהבתך לי מאהבת נשים	
שמואל ב	שמואל ב א	כז	איך נפלו גבורים ויאבדו כלי מלחמה	
שמואל ב	שמואל ב ב	א	ויהי אחרי כן וישאל דוד ביהוה לאמר האעלה באחת ערי יהודה ויאמר יהוה אליו עלה ויאמר דוד אנה אעלה ויאמר חברנה	
שמואל ב	שמואל ב ב	ב	ויעל שם דוד וגם שתי נשיו אחינעם היזרעלית ואביגיל אשת נבל הכרמלי	
שמואל ב	שמואל ב ב	ג	ואנשיו אשר עמו העלה דוד איש וביתו וישבו בערי חברון	
שמואל ב	שמואל ב ב	ד	ויבאו אנשי יהודה וימשחו שם את דוד למלך על בית יהודה ויגדו לדוד לאמר אנשי יביש גלעד אשר קברו את שאול	
שמואל ב	שמואל ב ב	ה	וישלח דוד מלאכים אל אנשי יביש גלעד ויאמר אליהם ברכים אתם ליהוה אשר עשיתם החסד הזה עם אדניכם עם שאול ותקברו אתו	
שמואל ב	שמואל ב ב	ו	ועתה יעש יהוה עמכם חסד ואמת וגם אנכי אעשה אתכם הטובה הזאת אשר עשיתם הדבר הזה	
שמואל ב	שמואל ב ב	ז	ועתה תחזקנה ידיכם והיו לבני חיל כי מת אדניכם שאול וגם אתי משחו בית יהודה למלך עליהם	
שמואל ב	שמואל ב ב	ח	ואבנר בן נר שר צבא אשר לשאול לקח את איש בשת בן שאול ויעברהו מחנים	
שמואל ב	שמואל ב ב	ט	וימלכהו אל הגלעד ואל האשורי ואל יזרעאל ועל אפרים ועל בנימן ועל ישראל כלה	
שמואל ב	שמואל ב ב	י	בן ארבעים שנה איש בשת בן שאול במלכו על ישראל ושתים שנים מלך אך בית יהודה היו אחרי דוד	
שמואל ב	שמואל ב ב	יא	ויהי מספר הימים אשר היה דוד מלך בחברון על בית יהודה שבע שנים וששה חדשים	
שמואל ב	שמואל ב ב	יב	ויצא אבנר בן נר ועבדי איש בשת בן שאול ממחנים גבעונה	
שמואל ב	שמואל ב ב	יג	ויואב בן צרויה ועבדי דוד יצאו ויפגשום על ברכת גבעון יחדו וישבו אלה על הברכה מזה ואלה על הברכה מזה	
שמואל ב	שמואל ב ב	יד	ויאמר אבנר אל יואב יקומו נא הנערים וישחקו לפנינו ויאמר יואב יקמו	
שמואל ב	שמואל ב ב	טו	ויקמו ויעברו במספר שנים עשר לבנימן ולאיש בשת בן שאול ושנים עשר מעבדי דוד	
שמואל ב	שמואל ב ב	טז	ויחזקו איש בראש רעהו וחרבו בצד רעהו ויפלו יחדו ויקרא למקום ההוא חלקת הצרים אשר בגבעון	
שמואל ב	שמואל ב ב	יז	ותהי המלחמה קשה עד מאד ביום ההוא וינגף אבנר ואנשי ישראל לפני עבדי דוד	
שמואל ב	שמואל ב ב	יח	ויהיו שם שלשה בני צרויה יואב ואבישי ועשהאל ועשהאל קל ברגליו כאחד הצבים אשר בשדה	
שמואל ב	שמואל ב ב	יט	וירדף עשהאל אחרי אבנר ולא נטה ללכת על הימין ועל השמאול מאחרי אבנר	
שמואל ב	שמואל ב ב	כ	ויפן אבנר אחריו ויאמר האתה זה עשהאל ויאמר אנכי	
שמואל ב	שמואל ב ב	כא	ויאמר לו אבנר נטה לך על ימינך או על שמאלך ואחז לך אחד מהנערים וקח לך את חלצתו ולא אבה עשהאל לסור מאחריו	
שמואל ב	שמואל ב ב	כב	ויסף עוד אבנר לאמר אל עשהאל סור לך מאחרי למה אככה ארצה ואיך אשא פני אל יואב אחיך	
שמואל ב	שמואל ב ב	כג	וימאן לסור ויכהו אבנר באחרי החנית אל החמש ותצא החנית מאחריו ויפל שם וימת תחתו ויהי כל הבא אל המקום אשר נפל שם עשהאל וימת ויעמדו	
שמואל ב	שמואל ב ב	כד	וירדפו יואב ואבישי אחרי אבנר והשמש באה והמה באו עד גבעת אמה אשר על פני גיח דרך מדבר גבעון	
שמואל ב	שמואל ב ב	כה	ויתקבצו בני בנימן אחרי אבנר ויהיו לאגדה אחת ויעמדו על ראש גבעה אחת	
שמואל ב	שמואל ב ב	כו	ויקרא אבנר אל יואב ויאמר הלנצח תאכל חרב הלוא ידעתה כי מרה תהיה באחרונה ועד מתי לא תאמר לעם לשוב מאחרי אחיהם	
שמואל ב	שמואל ב ב	כז	ויאמר יואב חי האלהים כי לולא דברת כי אז מהבקר נעלה העם איש מאחרי אחיו	
שמואל ב	שמואל ב ב	כח	ויתקע יואב בשופר ויעמדו כל העם ולא ירדפו עוד אחרי ישראל ולא יספו עוד להלחם	
שמואל ב	שמואל ב ב	כט	ואבנר ואנשיו הלכו בערבה כל הלילה ההוא ויעברו את הירדן וילכו כל הבתרון ויבאו מחנים	
שמואל ב	שמואל ב ב	ל	ויואב שב מאחרי אבנר ויקבץ את כל העם ויפקדו מעבדי דוד תשעה עשר איש ועשהאל	
שמואל ב	שמואל ב ב	לא	ועבדי דוד הכו מבנימן ובאנשי אבנר שלש מאות וששים איש מתו	
שמואל ב	שמואל ב ב	לב	וישאו את עשהאל ויקברהו בקבר אביו אשר בית לחם וילכו כל הלילה יואב ואנשיו ויאר להם בחברון	
שמואל ב	שמואל ב ג	א	ותהי המלחמה ארכה בין בית שאול ובין בית דוד ודוד הלך וחזק ובית שאול הלכים ודלים	
שמואל ב	שמואל ב ג	ב	וילדו לדוד בנים בחברון ויהי בכורו אמנון לאחינעם היזרעאלת	
שמואל ב	שמואל ב ג	ג	ומשנהו כלאב לאביגל אשת נבל הכרמלי והשלשי אבשלום בן מעכה בת תלמי מלך גשור	
שמואל ב	שמואל ב ג	ד	והרביעי אדניה בן חגית והחמישי שפטיה בן אביטל	
שמואל ב	שמואל ב ג	ה	והששי יתרעם לעגלה אשת דוד אלה ילדו לדוד בחברון	
שמואל ב	שמואל ב ג	ו	ויהי בהיות המלחמה בין בית שאול ובין בית דוד ואבנר היה מתחזק בבית שאול	
שמואל ב	שמואל ב ג	ז	ולשאול פלגש ושמה רצפה בת איה ויאמר אל אבנר מדוע באתה אל פילגש אבי	
שמואל ב	שמואל ב ג	ח	ויחר לאבנר מאד על דברי איש בשת ויאמר הראש כלב אנכי אשר ליהודה היום אעשה חסד עם בית שאול אביך אל אחיו ואל מרעהו ולא המציתך ביד דוד ותפקד עלי עון האשה היום	
שמואל ב	שמואל ב ג	ט	כה יעשה אלהים לאבנר וכה יסיף לו כי כאשר נשבע יהוה לדוד כי כן אעשה לו	
שמואל ב	שמואל ב ג	י	להעביר הממלכה מבית שאול ולהקים את כסא דוד על ישראל ועל יהודה מדן ועד באר שבע	
שמואל ב	שמואל ב ג	יא	ולא יכל עוד להשיב את אבנר דבר מיראתו אתו	
שמואל ב	שמואל ב ג	יב	וישלח אבנר מלאכים אל דוד תחתו לאמר למי ארץ לאמר כרתה בריתך אתי והנה ידי עמך להסב אליך את כל ישראל	
שמואל ב	שמואל ב ג	יג	ויאמר טוב אני אכרת אתך ברית אך דבר אחד אנכי שאל מאתך לאמר לא תראה את פני כי אם לפני הביאך את מיכל בת שאול בבאך לראות את פני	
שמואל ב	שמואל ב ג	יד	וישלח דוד מלאכים אל איש בשת בן שאול לאמר תנה את אשתי את מיכל אשר ארשתי לי במאה ערלות פלשתים	
שמואל ב	שמואל ב ג	טו	וישלח איש בשת ויקחה מעם איש מעם פלטיאל בן לוש	
שמואל ב	שמואל ב ג	טז	וילך אתה אישה הלוך ובכה אחריה עד בחרים ויאמר אליו אבנר לך שוב וישב	
שמואל ב	שמואל ב ג	יז	ודבר אבנר היה עם זקני ישראל לאמר גם תמול גם שלשם הייתם מבקשים את דוד למלך עליכם	
שמואל ב	שמואל ב ג	יח	ועתה עשו כי יהוה אמר אל דוד לאמר ביד דוד עבדי הושיע את עמי ישראל מיד פלשתים ומיד כל איביהם	
שמואל ב	שמואל ב ג	יט	וידבר גם אבנר באזני בנימין וילך גם אבנר לדבר באזני דוד בחברון את כל אשר טוב בעיני ישראל ובעיני כל בית בנימן	
שמואל ב	שמואל ב ג	כ	ויבא אבנר אל דוד חברון ואתו עשרים אנשים ויעש דוד לאבנר ולאנשים אשר אתו משתה	
שמואל ב	שמואל ב ג	כא	ויאמר אבנר אל דוד אקומה ואלכה ואקבצה אל אדני המלך את כל ישראל ויכרתו אתך ברית ומלכת בכל אשר תאוה נפשך וישלח דוד את אבנר וילך בשלום	
שמואל ב	שמואל ב ג	כב	והנה עבדי דוד ויואב בא מהגדוד ושלל רב עמם הביאו ואבנר איננו עם דוד בחברון כי שלחו וילך בשלום	
שמואל ב	שמואל ב ג	כג	ויואב וכל הצבא אשר אתו באו ויגדו ליואב לאמר בא אבנר בן נר אל המלך וישלחהו וילך בשלום	
שמואל ב	שמואל ב ג	כד	ויבא יואב אל המלך ויאמר מה עשיתה הנה בא אבנר אליך למה זה שלחתו וילך הלוך	
שמואל ב	שמואל ב ג	כה	ידעת את אבנר בן נר כי לפתתך בא ולדעת את מוצאך ואת מבואך ולדעת את כל אשר אתה עשה	
שמואל ב	שמואל ב ג	כו	ויצא יואב מעם דוד וישלח מלאכים אחרי אבנר וישבו אתו מבור הסרה ודוד לא ידע	
שמואל ב	שמואל ב ג	כז	וישב אבנר חברון ויטהו יואב אל תוך השער לדבר אתו בשלי ויכהו שם החמש וימת בדם עשה אל אחיו	
שמואל ב	שמואל ב ג	כח	וישמע דוד מאחרי כן ויאמר נקי אנכי וממלכתי מעם יהוה עד עולם מדמי אבנר בן נר	
שמואל ב	שמואל ב ג	כט	יחלו על ראש יואב ואל כל בית אביו ואל יכרת מבית יואב זב ומצרע ומחזיק בפלך ונפל בחרב וחסר לחם	
שמואל ב	שמואל ב ג	ל	ויואב ואבישי אחיו הרגו לאבנר על אשר המית את עשהאל אחיהם בגבעון במלחמה	
שמואל ב	שמואל ב ג	לא	ויאמר דוד אל יואב ואל כל העם אשר אתו קרעו בגדיכם וחגרו שקים וספדו לפני אבנר והמלך דוד הלך אחרי המטה	
שמואל ב	שמואל ב ג	לב	ויקברו את אבנר בחברון וישא המלך את קולו ויבך אל קבר אבנר ויבכו כל העם	
שמואל ב	שמואל ב ג	לג	ויקנן המלך אל אבנר ויאמר הכמות נבל ימות אבנר	
שמואל ב	שמואל ב ג	לד	ידך לא אסרות ורגליך לא לנחשתים הגשו כנפול לפני בני עולה נפלת ויספו כל העם לבכות עליו	
שמואל ב	שמואל ב ג	לה	ויבא כל העם להברות את דוד לחם בעוד היום וישבע דוד לאמר כה יעשה לי אלהים וכה יסיף כי אם לפני בוא השמש אטעם לחם או כל מאומה	
שמואל ב	שמואל ב ג	לו	וכל העם הכירו וייטב בעיניהם ככל אשר עשה המלך בעיני כל העם טוב	
שמואל ב	שמואל ב ג	לז	וידעו כל העם וכל ישראל ביום ההוא כי לא היתה מהמלך להמית את אבנר בן נר	
שמואל ב	שמואל ב ג	לח	ויאמר המלך אל עבדיו הלוא תדעו כי שר וגדול נפל היום הזה בישראל	
שמואל ב	שמואל ב ג	לט	ואנכי היום רך ומשוח מלך והאנשים האלה בני צרויה קשים ממני ישלם יהוה לעשה הרעה כרעתו	
שמואל ב	שמואל ב ד	א	וישמע בן שאול כי מת אבנר בחברון וירפו ידיו וכל ישראל נבהלו	
שמואל ב	שמואל ב ד	ב	ושני אנשים שרי גדודים היו בן שאול שם האחד בענה ושם השני רכב בני רמון הבארתי מבני בנימן כי גם בארות תחשב על בנימן	
שמואל ב	שמואל ב ד	ג	ויברחו הבארתים גתימה ויהיו שם גרים עד היום הזה	
שמואל ב	שמואל ב ד	ד	וליהונתן בן שאול בן נכה רגלים בן חמש שנים היה בבא שמעת שאול ויהונתן מיזרעאל ותשאהו אמנתו ותנס ויהי בחפזה לנוס ויפל ויפסח ושמו מפיבשת	
שמואל ב	שמואל ב ד	ה	וילכו בני רמון הבארתי רכב ובענה ויבאו כחם היום אל בית איש בשת והוא שכב את משכב הצהרים	
שמואל ב	שמואל ב ד	ו	והנה באו עד תוך הבית לקחי חטים ויכהו אל החמש ורכב ובענה אחיו נמלטו	
שמואל ב	שמואל ב ד	ז	ויבאו הבית והוא שכב על מטתו בחדר משכבו ויכהו וימתהו ויסירו את ראשו ויקחו את ראשו וילכו דרך הערבה כל הלילה	
שמואל ב	שמואל ב ד	ח	ויבאו את ראש איש בשת אל דוד חברון ויאמרו אל המלך הנה ראש איש בשת בן שאול איבך אשר בקש את נפשך ויתן יהוה לאדני המלך נקמות היום הזה משאול ומזרעו	
שמואל ב	שמואל ב ד	ט	ויען דוד את רכב ואת בענה אחיו בני רמון הבארתי ויאמר להם חי יהוה אשר פדה את נפשי מכל צרה	
שמואל ב	שמואל ב ד	י	כי המגיד לי לאמר הנה מת שאול והוא היה כמבשר בעיניו ואחזה בו ואהרגהו בצקלג אשר לתתי לו בשרה	
שמואל ב	שמואל ב ד	יא	אף כי אנשים רשעים הרגו את איש צדיק בביתו על משכבו ועתה הלוא אבקש את דמו מידכם ובערתי אתכם מן הארץ	
שמואל ב	שמואל ב ד	יב	ויצו דוד את הנערים ויהרגום ויקצצו את ידיהם ואת רגליהם ויתלו על הברכה בחברון ואת ראש איש בשת לקחו ויקברו בקבר אבנר בחברון	
שמואל ב	שמואל ב ה	א	ויבאו כל שבטי ישראל אל דוד חברונה ויאמרו לאמר הננו עצמך ובשרך אנחנו	
שמואל ב	שמואל ב ה	ב	גם אתמול גם שלשום בהיות שאול מלך עלינו אתה הייתה מוציא והמבי את ישראל ויאמר יהוה לך אתה תרעה את עמי את ישראל ואתה תהיה לנגיד על ישראל	
שמואל ב	שמואל ב ה	ג	ויבאו כל זקני ישראל אל המלך חברונה ויכרת להם המלך דוד ברית בחברון לפני יהוה וימשחו את דוד למלך על ישראל	
שמואל ב	שמואל ב ה	ד	בן שלשים שנה דוד במלכו ארבעים שנה מלך	
שמואל ב	שמואל ב ה	ה	בחברון מלך על יהודה שבע שנים וששה חדשים ובירושלם מלך שלשים ושלש שנה על כל ישראל ויהודה	
שמואל ב	שמואל ב ה	ו	וילך המלך ואנשיו ירושלם אל היבסי יושב הארץ ויאמר לדוד לאמר לא תבוא הנה כי אם הסירך העורים והפסחים לאמר לא יבוא דוד הנה	
שמואל ב	שמואל ב ה	ז	וילכד דוד את מצדת ציון היא עיר דוד	
שמואל ב	שמואל ב ה	ח	ויאמר דוד ביום ההוא כל מכה יבסי ויגע בצנור ואת הפסחים ואת העורים שנאו נפש דוד על כן יאמרו עור ופסח לא יבוא אל הבית	
שמואל ב	שמואל ב ה	ט	וישב דוד במצדה ויקרא לה עיר דוד ויבן דוד סביב מן המלוא וביתה	
שמואל ב	שמואל ב ה	י	וילך דוד הלוך וגדול ויהוה אלהי צבאות עמו	
שמואל ב	שמואל ב ה	יא	וישלח חירם מלך צר מלאכים אל דוד ועצי ארזים וחרשי עץ וחרשי אבן קיר ויבנו בית לדוד	
שמואל ב	שמואל ב ה	יב	וידע דוד כי הכינו יהוה למלך על ישראל וכי נשא ממלכתו בעבור עמו ישראל	
שמואל ב	שמואל ב ה	יג	ויקח דוד עוד פלגשים ונשים מירושלם אחרי באו מחברון ויולדו עוד לדוד בנים ובנות	
שמואל ב	שמואל ב ה	יד	ואלה שמות הילדים לו בירושלם שמוע ושובב ונתן ושלמה	
שמואל ב	שמואל ב ה	טו	ויבחר ואלישוע ונפג ויפיע	
שמואל ב	שמואל ב ה	טז	ואלישמע ואלידע ואליפלט	
שמואל ב	שמואל ב ה	יז	וישמעו פלשתים כי משחו את דוד למלך על ישראל ויעלו כל פלשתים לבקש את דוד וישמע דוד וירד אל המצודה	
שמואל ב	שמואל ב ה	יח	ופלשתים באו וינטשו בעמק רפאים	
שמואל ב	שמואל ב ה	יט	וישאל דוד ביהוה לאמר האעלה אל פלשתים התתנם בידי ויאמר יהוה אל דוד עלה כי נתן אתן את הפלשתים בידך	
שמואל ב	שמואל ב ה	כ	ויבא דוד בבעל פרצים ויכם שם דוד ויאמר פרץ יהוה את איבי לפני כפרץ מים על כן קרא שם המקום ההוא בעל פרצים	
שמואל ב	שמואל ב ה	כא	ויעזבו שם את עצביהם וישאם דוד ואנשיו	
שמואל ב	שמואל ב ה	כב	ויספו עוד פלשתים לעלות וינטשו בעמק רפאים	
שמואל ב	שמואל ב ה	כג	וישאל דוד ביהוה ויאמר לא תעלה הסב אל אחריהם ובאת להם ממול בכאים	
שמואל ב	שמואל ב ה	כד	ויהי בשמעך את קול צעדה בראשי הבכאים אז תחרץ כי אז יצא יהוה לפניך להכות במחנה פלשתים	
שמואל ב	שמואל ב ה	כה	ויעש דוד כן כאשר צוהו יהוה ויך את פלשתים מגבע עד באך גזר	
שמואל ב	שמואל ב ו	א	ויסף עוד דוד את כל בחור בישראל שלשים אלף	
שמואל ב	שמואל ב ו	ב	ויקם וילך דוד וכל העם אשר אתו מבעלי יהודה להעלות משם את ארון האלהים אשר נקרא שם שם יהוה צבאות ישב הכרבים עליו	
שמואל ב	שמואל ב ו	ג	וירכבו את ארון האלהים אל עגלה חדשה וישאהו מבית אבינדב אשר בגבעה ועזא ואחיו בני אבינדב נהגים את העגלה חדשה	
שמואל ב	שמואל ב ו	ד	וישאהו מבית אבינדב אשר בגבעה עם ארון האלהים ואחיו הלך לפני הארון	
שמואל ב	שמואל ב ו	ה	ודוד וכל בית ישראל משחקים לפני יהוה בכל עצי ברושים ובכנרות ובנבלים ובתפים ובמנענעים ובצלצלים	
שמואל ב	שמואל ב ו	ו	ויבאו עד גרן נכון וישלח עזא אל ארון האלהים ויאחז בו כי שמטו הבקר	
שמואל ב	שמואל ב ו	ז	ויחר אף יהוה בעזה ויכהו שם האלהים על השל וימת שם עם ארון האלהים	
שמואל ב	שמואל ב ו	ח	ויחר לדוד על אשר פרץ יהוה פרץ בעזה ויקרא למקום ההוא פרץ עזה עד היום הזה	
שמואל ב	שמואל ב ו	ט	וירא דוד את יהוה ביום ההוא ויאמר איך יבוא אלי ארון יהוה	
שמואל ב	שמואל ב ו	י	ולא אבה דוד להסיר אליו את ארון יהוה על עיר דוד ויטהו דוד בית עבד אדום הגתי	
שמואל ב	שמואל ב ו	יא	וישב ארון יהוה בית עבד אדם הגתי שלשה חדשים ויברך יהוה את עבד אדם ואת כל ביתו	
שמואל ב	שמואל ב ו	יב	ויגד למלך דוד לאמר ברך יהוה את בית עבד אדם ואת כל אשר לו בעבור ארון האלהים וילך דוד ויעל את ארון האלהים מבית עבד אדם עיר דוד בשמחה	
שמואל ב	שמואל ב ו	יג	ויהי כי צעדו נשאי ארון יהוה ששה צעדים ויזבח שור ומריא	
שמואל ב	שמואל ב ו	יד	ודוד מכרכר בכל עז לפני יהוה ודוד חגור אפוד בד	
שמואל ב	שמואל ב ו	טו	ודוד וכל בית ישראל מעלים את ארון יהוה בתרועה ובקול שופר	
שמואל ב	שמואל ב ו	טז	והיה ארון יהוה בא עיר דוד ומיכל בת שאול נשקפה בעד החלון ותרא את המלך דוד מפזז ומכרכר לפני יהוה ותבז לו בלבה	
שמואל ב	שמואל ב ו	יז	ויבאו את ארון יהוה ויצגו אתו במקומו בתוך האהל אשר נטה לו דוד ויעל דוד עלות לפני יהוה ושלמים	
שמואל ב	שמואל ב ו	יח	ויכל דוד מהעלות העולה והשלמים ויברך את העם בשם יהוה צבאות	
שמואל ב	שמואל ב ו	יט	ויחלק לכל העם לכל המון ישראל למאיש ועד אשה לאיש חלת לחם אחת ואשפר אחד ואשישה אחת וילך כל העם איש לביתו	
שמואל ב	שמואל ב ו	כ	וישב דוד לברך את ביתו ותצא מיכל בת שאול לקראת דוד ותאמר מה נכבד היום מלך ישראל אשר נגלה היום לעיני אמהות עבדיו כהגלות נגלות אחד הרקים	
שמואל ב	שמואל ב ו	כא	ויאמר דוד אל מיכל לפני יהוה אשר בחר בי מאביך ומכל ביתו לצות אתי נגיד על עם יהוה על ישראל ושחקתי לפני יהוה	
שמואל ב	שמואל ב ו	כב	ונקלתי עוד מזאת והייתי שפל בעיני ועם האמהות אשר אמרת עמם אכבדה	
שמואל ב	שמואל ב ו	כג	ולמיכל בת שאול לא היה לה ילד עד יום מותה	
שמואל ב	שמואל ב ז	א	ויהי כי ישב המלך בביתו ויהוה הניח לו מסביב מכל איביו	
שמואל ב	שמואל ב ז	ב	ויאמר המלך אל נתן הנביא ראה נא אנכי יושב בבית ארזים וארון האלהים ישב בתוך היריעה	
שמואל ב	שמואל ב ז	ג	ויאמר נתן אל המלך כל אשר בלבבך לך עשה כי יהוה עמך	
שמואל ב	שמואל ב ז	ד	ויהי בלילה ההוא ויהי דבר יהוה אל נתן לאמר	
שמואל ב	שמואל ב ז	ה	לך ואמרת אל עבדי אל דוד כה אמר יהוה האתה תבנה לי בית לשבתי	
שמואל ב	שמואל ב ז	ו	כי לא ישבתי בבית למיום העלתי את בני ישראל ממצרים ועד היום הזה ואהיה מתהלך באהל ובמשכן	
שמואל ב	שמואל ב ז	ז	בכל אשר התהלכתי בכל בני ישראל הדבר דברתי את אחד שבטי ישראל אשר צויתי לרעות את עמי את ישראל לאמר למה לא בניתם לי בית ארזים	
שמואל ב	שמואל ב ז	ח	ועתה כה תאמר לעבדי לדוד כה אמר יהוה צבאות אני לקחתיך מן הנוה מאחר הצאן להיות נגיד על עמי על ישראל	
שמואל ב	שמואל ב ז	ט	ואהיה עמך בכל אשר הלכת ואכרתה את כל איביך מפניך ועשתי לך שם גדול כשם הגדלים אשר בארץ	
שמואל ב	שמואל ב ז	י	ושמתי מקום לעמי לישראל ונטעתיו ושכן תחתיו ולא ירגז עוד ולא יסיפו בני עולה לענותו כאשר בראשונה	
שמואל ב	שמואל ב ז	יא	ולמן היום אשר צויתי שפטים על עמי ישראל והניחתי לך מכל איביך והגיד לך יהוה כי בית יעשה לך יהוה	
שמואל ב	שמואל ב ז	יב	כי ימלאו ימיך ושכבת את אבתיך והקימתי את זרעך אחריך אשר יצא ממעיך והכינתי את ממלכתו	
שמואל ב	שמואל ב ז	יג	הוא יבנה בית לשמי וכננתי את כסא ממלכתו עד עולם	
שמואל ב	שמואל ב ז	יד	אני אהיה לו לאב והוא יהיה לי לבן אשר בהעותו והכחתיו בשבט אנשים ובנגעי בני אדם	
שמואל ב	שמואל ב ז	טו	וחסדי לא יסור ממנו כאשר הסרתי מעם שאול אשר הסרתי מלפניך	
שמואל ב	שמואל ב ז	טז	ונאמן ביתך וממלכתך עד עולם לפניך כסאך יהיה נכון עד עולם	
שמואל ב	שמואל ב ז	יז	ככל הדברים האלה וככל החזיון הזה כן דבר נתן אל דוד	
שמואל ב	שמואל ב ז	יח	ויבא המלך דוד וישב לפני יהוה ויאמר מי אנכי אדני יהוה ומי ביתי כי הביאתני עד הלם	
שמואל ב	שמואל ב ז	יט	ותקטן עוד זאת בעיניך אדני יהוה ותדבר גם אל בית עבדך למרחוק וזאת תורת האדם אדני יהוה	
שמואל ב	שמואל ב ז	כ	ומה יוסיף דוד עוד לדבר אליך ואתה ידעת את עבדך אדני יהוה	
שמואל ב	שמואל ב ז	כא	בעבור דברך וכלבך עשית את כל הגדולה הזאת להודיע את עבדך	
שמואל ב	שמואל ב ז	כב	על כן גדלת אדני יהוה כי אין כמוך ואין אלהים זולתך בכל אשר שמענו באזנינו	
שמואל ב	שמואל ב ז	כג	ומי כעמך כישראל גוי אחד בארץ אשר הלכו אלהים לפדות לו לעם ולשום לו שם ולעשות לכם הגדולה ונראות לארצך מפני עמך אשר פדית לך ממצרים גוים ואלהיו	
שמואל ב	שמואל ב ז	כד	ותכונן לך את עמך ישראל לך לעם עד עולם ואתה יהוה היית להם לאלהים	
שמואל ב	שמואל ב ז	כה	ועתה יהוה אלהים הדבר אשר דברת על עבדך ועל ביתו הקם עד עולם ועשה כאשר דברת	
שמואל ב	שמואל ב ז	כו	ויגדל שמך עד עולם לאמר יהוה צבאות אלהים על ישראל ובית עבדך דוד יהיה נכון לפניך	
שמואל ב	שמואל ב ז	כז	כי אתה יהוה צבאות אלהי ישראל גליתה את אזן עבדך לאמר בית אבנה לך על כן מצא עבדך את לבו להתפלל אליך את התפלה הזאת	
שמואל ב	שמואל ב ז	כח	ועתה אדני יהוה אתה הוא האלהים ודבריך יהיו אמת ותדבר אל עבדך את הטובה הזאת	
שמואל ב	שמואל ב ז	כט	ועתה הואל וברך את בית עבדך להיות לעולם לפניך כי אתה אדני יהוה דברת ומברכתך יברך בית עבדך לעולם	
שמואל ב	שמואל ב ח	א	ויהי אחרי כן ויך דוד את פלשתים ויכניעם ויקח דוד את מתג האמה מיד פלשתים	
שמואל ב	שמואל ב ח	ב	ויך את מואב וימדדם בחבל השכב אותם ארצה וימדד שני חבלים להמית ומלא החבל להחיות ותהי מואב לדוד לעבדים נשאי מנחה	
שמואל ב	שמואל ב ח	ג	ויך דוד את הדדעזר בן רחב מלך צובה בלכתו להשיב ידו בנהר 	
שמואל ב	שמואל ב ח	ד	וילכד דוד ממנו אלף ושבע מאות פרשים ועשרים אלף איש רגלי ויעקר דוד את כל הרכב ויותר ממנו מאה רכב	
שמואל ב	שמואל ב ח	ה	ותבא ארם דמשק לעזר להדדעזר מלך צובה ויך דוד בארם עשרים ושנים אלף איש	
שמואל ב	שמואל ב ח	ו	וישם דוד נצבים בארם דמשק ותהי ארם לדוד לעבדים נושאי מנחה וישע יהוה את דוד בכל אשר הלך	
שמואל ב	שמואל ב ח	ז	ויקח דוד את שלטי הזהב אשר היו אל עבדי הדדעזר ויביאם ירושלם	
שמואל ב	שמואל ב ח	ח	ומבטח ומברתי ערי הדדעזר לקח המלך דוד נחשת הרבה מאד	
שמואל ב	שמואל ב ח	ט	וישמע תעי מלך חמת כי הכה דוד את כל חיל הדדעזר	
שמואל ב	שמואל ב ח	י	וישלח תעי את יורם בנו אל המלך דוד לשאל לו לשלום ולברכו על אשר נלחם בהדדעזר ויכהו כי איש מלחמות תעי היה הדדעזר ובידו היו כלי כסף וכלי זהב וכלי נחשת	
שמואל ב	שמואל ב ח	יא	גם אתם הקדיש המלך דוד ליהוה עם הכסף והזהב אשר הקדיש מכל הגוים אשר כבש	
שמואל ב	שמואל ב ח	יב	מארם וממואב ומבני עמון ומפלשתים ומעמלק ומשלל הדדעזר בן רחב מלך צובה	
שמואל ב	שמואל ב ח	יג	ויעש דוד שם בשבו מהכותו את ארם בגיא מלח שמונה עשר אלף	
שמואל ב	שמואל ב ח	יד	וישם באדום נצבים בכל אדום שם נצבים ויהי כל אדום עבדים לדוד ויושע יהוה את דוד בכל אשר הלך	
שמואל ב	שמואל ב ח	טו	וימלך דוד על כל ישראל ויהי דוד עשה משפט וצדקה לכל עמו	
שמואל ב	שמואל ב ח	טז	ויואב בן צרויה על הצבא ויהושפט בן אחילוד מזכיר	
שמואל ב	שמואל ב ח	יז	וצדוק בן אחיטוב ואחימלך בן אביתר כהנים ושריה סופר	
שמואל ב	שמואל ב ח	יח	ובניהו בן יהוידע והכרתי והפלתי ובני דוד כהנים היו	
שמואל ב	שמואל ב ט	א	ויאמר דוד הכי יש עוד אשר נותר לבית שאול ואעשה עמו חסד בעבור יהונתן	
שמואל ב	שמואל ב ט	ב	ולבית שאול עבד ושמו ציבא ויקראו לו אל דוד ויאמר המלך אליו האתה ציבא ויאמר עבדך	
שמואל ב	שמואל ב ט	ג	ויאמר המלך האפס עוד איש לבית שאול ואעשה עמו חסד אלהים ויאמר ציבא אל המלך עוד בן ליהונתן נכה רגלים	
שמואל ב	שמואל ב ט	ד	ויאמר לו המלך איפה הוא ויאמר ציבא אל המלך הנה הוא בית מכיר בן עמיאל בלו דבר	
שמואל ב	שמואל ב ט	ה	וישלח המלך דוד ויקחהו מבית מכיר בן עמיאל מלו דבר	
שמואל ב	שמואל ב ט	ו	ויבא מפיבשת בן יהונתן בן שאול אל דוד ויפל על פניו וישתחו ויאמר דוד מפיבשת ויאמר הנה עבדך	
שמואל ב	שמואל ב ט	ז	ויאמר לו דוד אל תירא כי עשה אעשה עמך חסד בעבור יהונתן אביך והשבתי לך את כל שדה שאול אביך ואתה תאכל לחם על שלחני תמיד	
שמואל ב	שמואל ב ט	ח	וישתחו ויאמר מה עבדך כי פנית אל הכלב המת אשר כמוני	
שמואל ב	שמואל ב ט	ט	ויקרא המלך אל ציבא נער שאול ויאמר אליו כל אשר היה לשאול ולכל ביתו נתתי לבן אדניך	
שמואל ב	שמואל ב ט	י	ועבדת לו את האדמה אתה ובניך ועבדיך והבאת והיה לבן אדניך לחם ואכלו ומפיבשת בן אדניך יאכל תמיד לחם על שלחני ולציבא חמשה עשר בנים ועשרים עבדים	
שמואל ב	שמואל ב ט	יא	ויאמר ציבא אל המלך ככל אשר יצוה אדני המלך את עבדו כן יעשה עבדך ומפיבשת אכל על שלחני כאחד מבני המלך	
שמואל ב	שמואל ב ט	יב	ולמפיבשת בן קטן ושמו מיכא וכל מושב בית ציבא עבדים למפיבשת	
שמואל ב	שמואל ב ט	יג	ומפיבשת ישב בירושלם כי על שלחן המלך תמיד הוא אכל והוא פסח שתי רגליו	
שמואל ב	שמואל ב י	א	ויהי אחרי כן וימת מלך בני עמון וימלך חנון בנו תחתיו	
שמואל ב	שמואל ב י	ב	ויאמר דוד אעשה חסד עם חנון בן נחש כאשר עשה אביו עמדי חסד וישלח דוד לנחמו ביד עבדיו אל אביו ויבאו עבדי דוד ארץ בני עמון	
שמואל ב	שמואל ב י	ג	ויאמרו שרי בני עמון אל חנון אדניהם המכבד דוד את אביך בעיניך כי שלח לך מנחמים הלוא בעבור חקור את העיר ולרגלה ולהפכה שלח דוד את עבדיו אליך	
שמואל ב	שמואל ב י	ד	ויקח חנון את עבדי דוד ויגלח את חצי זקנם ויכרת את מדויהם בחצי עד שתותיהם וישלחם	
שמואל ב	שמואל ב י	ה	ויגדו לדוד וישלח לקראתם כי היו האנשים נכלמים מאד ויאמר המלך שבו בירחו עד יצמח זקנכם ושבתם	
שמואל ב	שמואל ב י	ו	ויראו בני עמון כי נבאשו בדוד וישלחו בני עמון וישכרו את ארם בית רחוב ואת ארם צובא עשרים אלף רגלי ואת מלך מעכה אלף איש ואיש טוב שנים עשר אלף איש	
שמואל ב	שמואל ב י	ז	וישמע דוד וישלח את יואב ואת כל הצבא הגברים	
שמואל ב	שמואל ב י	ח	ויצאו בני עמון ויערכו מלחמה פתח השער וארם צובא ורחוב ואיש טוב ומעכה לבדם בשדה	
שמואל ב	שמואל ב י	ט	וירא יואב כי היתה אליו פני המלחמה מפנים ומאחור ויבחר מכל בחורי בישראל ויערך לקראת ארם	
שמואל ב	שמואל ב י	י	ואת יתר העם נתן ביד אבשי אחיו ויערך לקראת בני עמון	
שמואל ב	שמואל ב י	יא	ויאמר אם תחזק ארם ממני והיתה לי לישועה ואם בני עמון יחזקו ממך והלכתי להושיע לך	
שמואל ב	שמואל ב י	יב	חזק ונתחזק בעד עמנו ובעד ערי אלהינו ויהוה יעשה הטוב בעיניו	
שמואל ב	שמואל ב י	יג	ויגש יואב והעם אשר עמו למלחמה בארם וינסו מפניו	
שמואל ב	שמואל ב י	יד	ובני עמון ראו כי נס ארם וינסו מפני אבישי ויבאו העיר וישב יואב מעל בני עמון ויבא ירושלם	
שמואל ב	שמואל ב י	טו	וירא ארם כי נגף לפני ישראל ויאספו יחד	
שמואל ב	שמואל ב י	טז	וישלח הדדעזר ויצא את ארם אשר מעבר הנהר ויבאו חילם ושובך שר צבא הדדעזר לפניהם	
שמואל ב	שמואל ב י	יז	ויגד לדוד ויאסף את כל ישראל ויעבר את הירדן ויבא חלאמה ויערכו ארם לקראת דוד וילחמו עמו	
שמואל ב	שמואל ב י	יח	וינס ארם מפני ישראל ויהרג דוד מארם שבע מאות רכב וארבעים אלף פרשים ואת שובך שר צבאו הכה וימת שם	
שמואל ב	שמואל ב י	יט	ויראו כל המלכים עבדי הדדעזר כי נגפו לפני ישראל וישלמו את ישראל ויעבדום ויראו ארם להושיע עוד את בני עמון	
שמואל ב	שמואל ב יא	א	ויהי לתשובת השנה לעת צאת המלאכים וישלח דוד את יואב ואת עבדיו עמו ואת כל ישראל וישחתו את בני עמון ויצרו על רבה ודוד יושב בירושלם	
שמואל ב	שמואל ב יא	ב	ויהי לעת הערב ויקם דוד מעל משכבו ויתהלך על גג בית המלך וירא אשה רחצת מעל הגג והאשה טובת מראה מאד	
שמואל ב	שמואל ב יא	ג	וישלח דוד וידרש לאשה ויאמר הלוא זאת בת שבע בת אליעם אשת אוריה החתי	
שמואל ב	שמואל ב יא	ד	וישלח דוד מלאכים ויקחה ותבוא אליו וישכב עמה והיא מתקדשת מטמאתה ותשב אל ביתה	
שמואל ב	שמואל ב יא	ה	ותהר האשה ותשלח ותגד לדוד ותאמר הרה אנכי	
שמואל ב	שמואל ב יא	ו	וישלח דוד אל יואב שלח אלי את אוריה החתי וישלח יואב את אוריה אל דוד	
שמואל ב	שמואל ב יא	ז	ויבא אוריה אליו וישאל דוד לשלום יואב ולשלום העם ולשלום המלחמה	
שמואל ב	שמואל ב יא	ח	ויאמר דוד לאוריה רד לביתך ורחץ רגליך ויצא אוריה מבית המלך ותצא אחריו משאת המלך	
שמואל ב	שמואל ב יא	ט	וישכב אוריה פתח בית המלך את כל עבדי אדניו ולא ירד אל ביתו	
שמואל ב	שמואל ב יא	י	ויגדו לדוד לאמר לא ירד אוריה אל ביתו ויאמר דוד אל אוריה הלוא מדרך אתה בא מדוע לא ירדת אל ביתך	
שמואל ב	שמואל ב יא	יא	ויאמר אוריה אל דוד הארון וישראל ויהודה ישבים בסכות ואדני יואב ועבדי אדני על פני השדה חנים ואני אבוא אל ביתי לאכל ולשתות ולשכב עם אשתי חיך וחי נפשך אם אעשה את הדבר הזה	
שמואל ב	שמואל ב יא	יב	ויאמר דוד אל אוריה שב בזה גם היום ומחר אשלחך וישב אוריה בירושלם ביום ההוא וממחרת	
שמואל ב	שמואל ב יא	יג	ויקרא לו דוד ויאכל לפניו וישת וישכרהו ויצא בערב לשכב במשכבו עם עבדי אדניו ואל ביתו לא ירד	
שמואל ב	שמואל ב יא	יד	ויהי בבקר ויכתב דוד ספר אל יואב וישלח ביד אוריה	
שמואל ב	שמואל ב יא	טו	ויכתב בספר לאמר הבו את אוריה אל מול פני המלחמה החזקה ושבתם מאחריו ונכה ומת	
שמואל ב	שמואל ב יא	טז	ויהי בשמור יואב אל העיר ויתן את אוריה אל המקום אשר ידע כי אנשי חיל שם	
שמואל ב	שמואל ב יא	יז	ויצאו אנשי העיר וילחמו את יואב ויפל מן העם מעבדי דוד וימת גם אוריה החתי	
שמואל ב	שמואל ב יא	יח	וישלח יואב ויגד לדוד את כל דברי המלחמה	
שמואל ב	שמואל ב יא	יט	ויצו את המלאך לאמר ככלותך את כל דברי המלחמה לדבר אל המלך	
שמואל ב	שמואל ב יא	כ	והיה אם תעלה חמת המלך ואמר לך מדוע נגשתם אל העיר להלחם הלוא ידעתם את אשר ירו מעל החומה	
שמואל ב	שמואל ב יא	כא	מי הכה את אבימלך בן ירבשת הלוא אשה השליכה עליו פלח רכב מעל החומה וימת בתבץ למה נגשתם אל החומה ואמרת גם עבדך אוריה החתי מת	
שמואל ב	שמואל ב יא	כב	וילך המלאך ויבא ויגד לדוד את כל אשר שלחו יואב	
שמואל ב	שמואל ב יא	כג	ויאמר המלאך אל דוד כי גברו עלינו האנשים ויצאו אלינו השדה ונהיה עליהם עד פתח השער	
שמואל ב	שמואל ב יא	כד	ויראו המוראים אל עבדך מעל החומה וימותו מעבדי המלך וגם עבדך אוריה החתי מת	
שמואל ב	שמואל ב יא	כה	ויאמר דוד אל המלאך כה תאמר אל יואב אל ירע בעיניך את הדבר הזה כי כזה וכזה תאכל החרב החזק מלחמתך אל העיר והרסה וחזקהו	
שמואל ב	שמואל ב יא	כו	ותשמע אשת אוריה כי מת אוריה אישה ותספד על בעלה	
שמואל ב	שמואל ב יא	כז	ויעבר האבל וישלח דוד ויאספה אל ביתו ותהי לו לאשה ותלד לו בן וירע הדבר אשר עשה דוד בעיני יהוה	
שמואל ב	שמואל ב יב	א	וישלח יהוה את נתן אל דוד ויבא אליו ויאמר לו שני אנשים היו בעיר אחת אחד עשיר ואחד ראש	
שמואל ב	שמואל ב יב	ב	לעשיר היה צאן ובקר הרבה מאד	
שמואל ב	שמואל ב יב	ג	ולרש אין כל כי אם כבשה אחת קטנה אשר קנה ויחיה ותגדל עמו ועם בניו יחדו מפתו תאכל ומכסו תשתה ובחיקו תשכב ותהי לו כבת	
שמואל ב	שמואל ב יב	ד	ויבא הלך לאיש העשיר ויחמל לקחת מצאנו ומבקרו לעשות לארח הבא לו ויקח את כבשת האיש הראש ויעשה לאיש הבא אליו	
שמואל ב	שמואל ב יב	ה	ויחר אף דוד באיש מאד ויאמר אל נתן חי יהוה כי בן מות האיש העשה זאת	
שמואל ב	שמואל ב יב	ו	ואת הכבשה ישלם ארבעתים עקב אשר עשה את הדבר הזה ועל אשר לא חמל	
שמואל ב	שמואל ב יב	ז	ויאמר נתן אל דוד אתה האיש כה אמר יהוה אלהי ישראל אנכי משחתיך למלך על ישראל ואנכי הצלתיך מיד שאול	
שמואל ב	שמואל ב יב	ח	ואתנה לך את בית אדניך ואת נשי אדניך בחיקך ואתנה לך את בית ישראל ויהודה ואם מעט ואספה לך כהנה וכהנה	
שמואל ב	שמואל ב יב	ט	מדוע בזית את דבר יהוה לעשות הרע בעינו את אוריה החתי הכית בחרב ואת אשתו לקחת לך לאשה ואתו הרגת בחרב בני עמון	
שמואל ב	שמואל ב יב	י	ועתה לא תסור חרב מביתך עד עולם עקב כי בזתני ותקח את אשת אוריה החתי להיות לך לאשה	
שמואל ב	שמואל ב יב	יא	כה אמר יהוה הנני מקים עליך רעה מביתך ולקחתי את נשיך לעיניך ונתתי לרעיך ושכב עם נשיך לעיני השמש הזאת	
שמואל ב	שמואל ב יב	יב	כי אתה עשית בסתר ואני אעשה את הדבר הזה נגד כל ישראל ונגד השמש	
שמואל ב	שמואל ב יב	יג	ויאמר דוד אל נתן חטאתי ליהוה ויאמר נתן אל דוד גם יהוה העביר חטאתך לא תמות	
שמואל ב	שמואל ב יב	יד	אפס כי נאץ נאצת את איבי יהוה בדבר הזה גם הבן הילוד לך מות ימות	
שמואל ב	שמואל ב יב	טו	וילך נתן אל ביתו ויגף יהוה את הילד אשר ילדה אשת אוריה לדוד ויאנש	
שמואל ב	שמואל ב יב	טז	ויבקש דוד את האלהים בעד הנער ויצם דוד צום ובא ולן ושכב ארצה	
שמואל ב	שמואל ב יב	יז	ויקמו זקני ביתו עליו להקימו מן הארץ ולא אבה ולא ברא אתם לחם	
שמואל ב	שמואל ב יב	יח	ויהי ביום השביעי וימת הילד ויראו עבדי דוד להגיד לו כי מת הילד כי אמרו הנה בהיות הילד חי דברנו אליו ולא שמע בקולנו ואיך נאמר אליו מת הילד ועשה רעה	
שמואל ב	שמואל ב יב	יט	וירא דוד כי עבדיו מתלחשים ויבן דוד כי מת הילד ויאמר דוד אל עבדיו המת הילד ויאמרו מת	
שמואל ב	שמואל ב יב	כ	ויקם דוד מהארץ וירחץ ויסך ויחלף שמלתו ויבא בית יהוה וישתחו ויבא אל ביתו וישאל וישימו לו לחם ויאכל	
שמואל ב	שמואל ב יב	כא	ויאמרו עבדיו אליו מה הדבר הזה אשר עשיתה בעבור הילד חי צמת ותבך וכאשר מת הילד קמת ותאכל לחם	
שמואל ב	שמואל ב יב	כב	ויאמר בעוד הילד חי צמתי ואבכה כי אמרתי מי יודע יחנני יהוה וחי הילד	
שמואל ב	שמואל ב יב	כג	ועתה מת למה זה אני צם האוכל להשיבו עוד אני הלך אליו והוא לא ישוב אלי	
שמואל ב	שמואל ב יב	כד	וינחם דוד את בת שבע אשתו ויבא אליה וישכב עמה ותלד בן ויקרא את שמו שלמה ויהוה אהבו	
שמואל ב	שמואל ב יב	כה	וישלח ביד נתן הנביא ויקרא את שמו ידידיה בעבור יהוה	
שמואל ב	שמואל ב יב	כו	וילחם יואב ברבת בני עמון וילכד את עיר המלוכה	
שמואל ב	שמואל ב יב	כז	וישלח יואב מלאכים אל דוד ויאמר נלחמתי ברבה גם לכדתי את עיר המים	
שמואל ב	שמואל ב יב	כח	ועתה אסף את יתר העם וחנה על העיר ולכדה פן אלכד אני את העיר ונקרא שמי עליה	
שמואל ב	שמואל ב יב	כט	ויאסף דוד את כל העם וילך רבתה וילחם בה וילכדה	
שמואל ב	שמואל ב יב	ל	ויקח את עטרת מלכם מעל ראשו ומשקלה ככר זהב ואבן יקרה ותהי על ראש דוד ושלל העיר הוציא הרבה מאד	
שמואל ב	שמואל ב יב	לא	ואת העם אשר בה הוציא וישם במגרה ובחרצי הברזל ובמגזרת הברזל והעביר אותם במלכן וכן יעשה לכל ערי בני עמון וישב דוד וכל העם ירושלם	
שמואל ב	שמואל ב יג	א	ויהי אחרי כן ולאבשלום בן דוד אחות יפה ושמה תמר ויאהבה אמנון בן דוד	
שמואל ב	שמואל ב יג	ב	ויצר לאמנון להתחלות בעבור תמר אחתו כי בתולה היא ויפלא בעיני אמנון לעשות לה מאומה	
שמואל ב	שמואל ב יג	ג	ולאמנון רע ושמו יונדב בן שמעה אחי דוד ויונדב איש חכם מאד	
שמואל ב	שמואל ב יג	ד	ויאמר לו מדוע אתה ככה דל בן המלך בבקר בבקר הלוא תגיד לי ויאמר לו אמנון את תמר אחות אבשלם אחי אני אהב	
שמואל ב	שמואל ב יג	ה	ויאמר לו יהונדב שכב על משכבך והתחל ובא אביך לראותך ואמרת אליו תבא נא תמר אחותי ותברני לחם ועשתה לעיני את הבריה למען אשר אראה ואכלתי מידה	
שמואל ב	שמואל ב יג	ו	וישכב אמנון ויתחל ויבא המלך לראתו ויאמר אמנון אל המלך תבוא נא תמר אחתי ותלבב לעיני שתי לבבות ואברה מידה	
שמואל ב	שמואל ב יג	ז	וישלח דוד אל תמר הביתה לאמר לכי נא בית אמנון אחיך ועשי לו הבריה	
שמואל ב	שמואל ב יג	ח	ותלך תמר בית אמנון אחיה והוא שכב ותקח את הבצק ותלוש ותלבב לעיניו ותבשל את הלבבות	
שמואל ב	שמואל ב יג	ט	ותקח את המשרת ותצק לפניו וימאן לאכול ויאמר אמנון הוציאו כל איש מעלי ויצאו כל איש מעליו	
שמואל ב	שמואל ב יג	י	ויאמר אמנון אל תמר הביאי הבריה החדר ואברה מידך ותקח תמר את הלבבות אשר עשתה ותבא לאמנון אחיה החדרה	
שמואל ב	שמואל ב יג	יא	ותגש אליו לאכל ויחזק בה ויאמר לה בואי שכבי עמי אחותי	
שמואל ב	שמואל ב יג	יב	ותאמר לו אל אחי אל תענני כי לא יעשה כן בישראל אל תעשה את הנבלה הזאת	
שמואל ב	שמואל ב יג	יג	ואני אנה אוליך את חרפתי ואתה תהיה כאחד הנבלים בישראל ועתה דבר נא אל המלך כי לא ימנעני ממך	
שמואל ב	שמואל ב יג	יד	ולא אבה לשמע בקולה ויחזק ממנה ויענה וישכב אתה	
שמואל ב	שמואל ב יג	טו	וישנאה אמנון שנאה גדולה מאד כי גדולה השנאה אשר שנאה מאהבה אשר אהבה ויאמר לה אמנון קומי לכי	
שמואל ב	שמואל ב יג	טז	ותאמר לו אל אודת הרעה הגדולה הזאת מאחרת אשר עשית עמי לשלחני ולא אבה לשמע לה	
שמואל ב	שמואל ב יג	יז	ויקרא את נערו משרתו ויאמר שלחו נא את זאת מעלי החוצה ונעל הדלת אחריה	
שמואל ב	שמואל ב יג	יח	ועליה כתנת פסים כי כן תלבשן בנות המלך הבתולת מעילים ויצא אותה משרתו החוץ ונעל הדלת אחריה	
שמואל ב	שמואל ב יג	יט	ותקח תמר אפר על ראשה וכתנת הפסים אשר עליה קרעה ותשם ידה על ראשה ותלך הלוך וזעקה	
שמואל ב	שמואל ב יג	כ	ויאמר אליה אבשלום אחיה האמינון אחיך היה עמך ועתה אחותי החרישי אחיך הוא אל תשיתי את לבך לדבר הזה ותשב תמר ושממה בית אבשלום אחיה	
שמואל ב	שמואל ב יג	כא	והמלך דוד שמע את כל הדברים האלה ויחר לו מאד	
שמואל ב	שמואל ב יג	כב	ולא דבר אבשלום עם אמנון למרע ועד טוב כי שנא אבשלום את אמנון על דבר אשר ענה את תמר אחתו	
שמואל ב	שמואל ב יג	כג	ויהי לשנתים ימים ויהיו גזזים לאבשלום בבעל חצור אשר עם אפרים ויקרא אבשלום לכל בני המלך	
שמואל ב	שמואל ב יג	כד	ויבא אבשלום אל המלך ויאמר הנה נא גזזים לעבדך ילך נא המלך ועבדיו עם עבדך	
שמואל ב	שמואל ב יג	כה	ויאמר המלך אל אבשלום אל בני אל נא נלך כלנו ולא נכבד עליך ויפרץ בו ולא אבה ללכת ויברכהו	
שמואל ב	שמואל ב יג	כו	ויאמר אבשלום ולא ילך נא אתנו אמנון אחי ויאמר לו המלך למה ילך עמך	
שמואל ב	שמואל ב יג	כז	ויפרץ בו אבשלום וישלח אתו את אמנון ואת כל בני המלך	
שמואל ב	שמואל ב יג	כח	ויצו אבשלום את נעריו לאמר ראו נא כטוב לב אמנון ביין ואמרתי אליכם הכו את אמנון והמתם אתו אל תיראו הלוא כי אנכי צויתי אתכם חזקו והיו לבני חיל	
שמואל ב	שמואל ב יג	כט	ויעשו נערי אבשלום לאמנון כאשר צוה אבשלום ויקמו כל בני המלך וירכבו איש על פרדו וינסו	
שמואל ב	שמואל ב יג	ל	ויהי המה בדרך והשמעה באה אל דוד לאמר הכה אבשלום את כל בני המלך ולא נותר מהם אחד	
שמואל ב	שמואל ב יג	לא	ויקם המלך ויקרע את בגדיו וישכב ארצה וכל עבדיו נצבים קרעי בגדים	
שמואל ב	שמואל ב יג	לב	ויען יונדב בן שמעה אחי דוד ויאמר אל יאמר אדני את כל הנערים בני המלך המיתו כי אמנון לבדו מת כי על פי אבשלום היתה שומה מיום ענתו את תמר אחתו	
שמואל ב	שמואל ב יג	לג	ועתה אל ישם אדני המלך אל לבו דבר לאמר כל בני המלך מתו כי אם אמנון לבדו מת	
שמואל ב	שמואל ב יג	לד	ויברח אבשלום וישא הנער הצפה את עינו וירא והנה עם רב הלכים מדרך אחריו מצד ההר	
שמואל ב	שמואל ב יג	לה	ויאמר יונדב אל המלך הנה בני המלך באו כדבר עבדך כן היה	
שמואל ב	שמואל ב יג	לו	ויהי ככלתו לדבר והנה בני המלך באו וישאו קולם ויבכו וגם המלך וכל עבדיו בכו בכי גדול מאד	
שמואל ב	שמואל ב יג	לז	ואבשלום ברח וילך אל תלמי בן עמיחור מלך גשור ויתאבל על בנו כל הימים	
שמואל ב	שמואל ב יג	לח	ואבשלום ברח וילך גשור ויהי שם שלש שנים	
שמואל ב	שמואל ב יג	לט	ותכל דוד המלך לצאת אל אבשלום כי נחם על אמנון כי מת	
שמואל ב	שמואל ב יד	א	וידע יואב בן צריה כי לב המלך על אבשלום	
שמואל ב	שמואל ב יד	ב	וישלח יואב תקועה ויקח משם אשה חכמה ויאמר אליה התאבלי נא ולבשי נא בגדי אבל ואל תסוכי שמן והיית כאשה זה ימים רבים מתאבלת על מת	
שמואל ב	שמואל ב יד	ג	ובאת אל המלך ודברת אליו כדבר הזה וישם יואב את הדברים בפיה	
שמואל ב	שמואל ב יד	ד	ותאמר האשה התקעית אל המלך ותפל על אפיה ארצה ותשתחו ותאמר הושעה המלך	
שמואל ב	שמואל ב יד	ה	ויאמר לה המלך מה לך ותאמר אבל אשה אלמנה אני וימת אישי	
שמואל ב	שמואל ב יד	ו	ולשפחתך שני בנים וינצו שניהם בשדה ואין מציל ביניהם ויכו האחד את האחד וימת אתו	
שמואל ב	שמואל ב יד	ז	והנה קמה כל המשפחה על שפחתך ויאמרו תני את מכה אחיו ונמתהו בנפש אחיו אשר הרג ונשמידה גם את היורש וכבו את גחלתי אשר נשארה לבלתי שום לאישי שם ושארית על פני האדמה	
שמואל ב	שמואל ב יד	ח	ויאמר המלך אל האשה לכי לביתך ואני אצוה עליך	
שמואל ב	שמואל ב יד	ט	ותאמר האשה התקועית אל המלך עלי אדני המלך העון ועל בית אבי והמלך וכסאו נקי	
שמואל ב	שמואל ב יד	י	ויאמר המלך המדבר אליך והבאתו אלי ולא יסיף עוד לגעת בך	
שמואל ב	שמואל ב יד	יא	ותאמר יזכר נא המלך את יהוה אלהיך מהרבית גאל הדם לשחת ולא ישמידו את בני ויאמר חי יהוה אם יפל משערת בנך ארצה	
שמואל ב	שמואל ב יד	יב	ותאמר האשה תדבר נא שפחתך אל אדני המלך דבר ויאמר דברי	
שמואל ב	שמואל ב יד	יג	ותאמר האשה ולמה חשבתה כזאת על עם אלהים ומדבר המלך הדבר הזה כאשם לבלתי השיב המלך את נדחו	
שמואל ב	שמואל ב יד	יד	כי מות נמות וכמים הנגרים ארצה אשר לא יאספו ולא ישא אלהים נפש וחשב מחשבות לבלתי ידח ממנו נדח	
שמואל ב	שמואל ב יד	טו	ועתה אשר באתי לדבר אל המלך אדני את הדבר הזה כי יראני העם ותאמר שפחתך אדברה נא אל המלך אולי יעשה המלך את דבר אמתו	
שמואל ב	שמואל ב יד	טז	כי ישמע המלך להציל את אמתו מכף האיש להשמיד אתי ואת בני יחד מנחלת אלהים	
שמואל ב	שמואל ב יד	יז	ותאמר שפחתך יהיה נא דבר אדני המלך למנוחה כי כמלאך האלהים כן אדני המלך לשמע הטוב והרע ויהוה אלהיך יהי עמך	
שמואל ב	שמואל ב יד	יח	ויען המלך ויאמר אל האשה אל נא תכחדי ממני דבר אשר אנכי שאל אתך ותאמר האשה ידבר נא אדני המלך	
שמואל ב	שמואל ב יד	יט	ויאמר המלך היד יואב אתך בכל זאת ותען האשה ותאמר חי נפשך אדני המלך אם אש להמין ולהשמיל מכל אשר דבר אדני המלך כי עבדך יואב הוא צוני והוא שם בפי שפחתך את כל הדברים האלה	
שמואל ב	שמואל ב יד	כ	לבעבור סבב את פני הדבר עשה עבדך יואב את הדבר הזה ואדני חכם כחכמת מלאך האלהים לדעת את כל אשר בארץ	
שמואל ב	שמואל ב יד	כא	ויאמר המלך אל יואב הנה נא עשיתי את הדבר הזה ולך השב את הנער את אבשלום	
שמואל ב	שמואל ב יד	כב	ויפל יואב אל פניו ארצה וישתחו ויברך את המלך ויאמר יואב היום ידע עבדך כי מצאתי חן בעיניך אדני המלך אשר עשה המלך את דבר עבדו	
שמואל ב	שמואל ב יד	כג	ויקם יואב וילך גשורה ויבא את אבשלום ירושלם	
שמואל ב	שמואל ב יד	כד	ויאמר המלך יסב אל ביתו ופני לא יראה ויסב אבשלום אל ביתו ופני המלך לא ראה	
שמואל ב	שמואל ב יד	כה	וכאבשלום לא היה איש יפה בכל ישראל להלל מאד מכף רגלו ועד קדקדו לא היה בו מום	
שמואל ב	שמואל ב יד	כו	ובגלחו את ראשו והיה מקץ ימים לימים אשר יגלח כי כבד עליו וגלחו ושקל את שער ראשו מאתים שקלים באבן המלך	
שמואל ב	שמואל ב יד	כז	ויולדו לאבשלום שלושה בנים ובת אחת ושמה תמר היא היתה אשה יפת מראה	
שמואל ב	שמואל ב יד	כח	וישב אבשלום בירושלם שנתים ימים ופני המלך לא ראה	
שמואל ב	שמואל ב יד	כט	וישלח אבשלום אל יואב לשלח אתו אל המלך ולא אבה לבוא אליו וישלח עוד שנית ולא אבה לבוא	
שמואל ב	שמואל ב יד	ל	ויאמר אל עבדיו ראו חלקת יואב אל ידי ולו שם שערים לכו והוצתיה באש ויצתו עבדי אבשלום את החלקה באש	
שמואל ב	שמואל ב יד	לא	ויקם יואב ויבא אל אבשלום הביתה ויאמר אליו למה הציתו עבדך את החלקה אשר לי באש	
שמואל ב	שמואל ב יד	לב	ויאמר אבשלום אל יואב הנה שלחתי אליך לאמר בא הנה ואשלחה אתך אל המלך לאמר למה באתי מגשור טוב לי עד אני שם ועתה אראה פני המלך ואם יש בי עון והמתני	
שמואל ב	שמואל ב יד	לג	ויבא יואב אל המלך ויגד לו ויקרא אל אבשלום ויבא אל המלך וישתחו לו על אפיו ארצה לפני המלך וישק המלך לאבשלום	
שמואל ב	שמואל ב טו	א	ויהי מאחרי כן ויעש לו אבשלום מרכבה וססים וחמשים איש רצים לפניו	
שמואל ב	שמואל ב טו	ב	והשכים אבשלום ועמד על יד דרך השער ויהי כל האיש אשר יהיה לו ריב לבוא אל המלך למשפט ויקרא אבשלום אליו ויאמר אי מזה עיר אתה ויאמר מאחד שבטי ישראל עבדך	
שמואל ב	שמואל ב טו	ג	ויאמר אליו אבשלום ראה דברך טובים ונכחים ושמע אין לך מאת המלך	
שמואל ב	שמואל ב טו	ד	ויאמר אבשלום מי ישמני שפט בארץ ועלי יבוא כל איש אשר יהיה לו ריב ומשפט והצדקתיו	
שמואל ב	שמואל ב טו	ה	והיה בקרב איש להשתחות לו ושלח את ידו והחזיק לו ונשק לו	
שמואל ב	שמואל ב טו	ו	ויעש אבשלום כדבר הזה לכל ישראל אשר יבאו למשפט אל המלך ויגנב אבשלום את לב אנשי ישראל	
שמואל ב	שמואל ב טו	ז	ויהי מקץ ארבעים שנה ויאמר אבשלום אל המלך אלכה נא ואשלם את נדרי אשר נדרתי ליהוה בחברון	
שמואל ב	שמואל ב טו	ח	כי נדר נדר עבדך בשבתי בגשור בארם לאמר אם ישיב ישיבני יהוה ירושלם ועבדתי את יהוה	
שמואל ב	שמואל ב טו	ט	ויאמר לו המלך לך בשלום ויקם וילך חברונה	
שמואל ב	שמואל ב טו	י	וישלח אבשלום מרגלים בכל שבטי ישראל לאמר כשמעכם את קול השפר ואמרתם מלך אבשלום בחברון	
שמואל ב	שמואל ב טו	יא	ואת אבשלום הלכו מאתים איש מירושלם קראים והלכים לתמם ולא ידעו כל דבר	
שמואל ב	שמואל ב טו	יב	וישלח אבשלום את אחיתפל הגילני יועץ דוד מעירו מגלה בזבחו את הזבחים ויהי הקשר אמץ והעם הולך ורב את אבשלום	
שמואל ב	שמואל ב טו	יג	ויבא המגיד אל דוד לאמר היה לב איש ישראל אחרי אבשלום	
שמואל ב	שמואל ב טו	יד	ויאמר דוד לכל עבדיו אשר אתו בירושלם קומו ונברחה כי לא תהיה לנו פליטה מפני אבשלום מהרו ללכת פן ימהר והשגנו והדיח עלינו את הרעה והכה העיר לפי חרב	
שמואל ב	שמואל ב טו	טו	ויאמרו עבדי המלך אל המלך ככל אשר יבחר אדני המלך הנה עבדיך	
שמואל ב	שמואל ב טו	טז	ויצא המלך וכל ביתו ברגליו ויעזב המלך את עשר נשים פלגשים לשמר הבית	
שמואל ב	שמואל ב טו	יז	ויצא המלך וכל העם ברגליו ויעמדו בית המרחק	
שמואל ב	שמואל ב טו	יח	וכל עבדיו עברים על ידו וכל הכרתי וכל הפלתי וכל הגתים שש מאות איש אשר באו ברגלו מגת עברים על פני המלך	
שמואל ב	שמואל ב טו	יט	ויאמר המלך אל אתי הגתי למה תלך גם אתה אתנו שוב ושב עם המלך כי נכרי אתה וגם גלה אתה למקומך	
שמואל ב	שמואל ב טו	כ	תמול בואך והיום אנועך עמנו ללכת ואני הולך על אשר אני הולך שוב והשב את אחיך עמך חסד ואמת	
שמואל ב	שמואל ב טו	כא	ויען אתי את המלך ויאמר חי יהוה וחי אדני המלך כי אם במקום אשר יהיה שם אדני המלך אם למות אם לחיים כי שם יהיה עבדך	
שמואל ב	שמואל ב טו	כב	ויאמר דוד אל אתי לך ועבר ויעבר אתי הגתי וכל אנשיו וכל הטף אשר אתו	
שמואל ב	שמואל ב טו	כג	וכל הארץ בוכים קול גדול וכל העם עברים והמלך עבר בנחל קדרון וכל העם עברים על פני דרך את המדבר	
שמואל ב	שמואל ב טו	כד	והנה גם צדוק וכל הלוים אתו נשאים את ארון ברית האלהים ויצקו את ארון האלהים ויעל אביתר עד תם כל העם לעבור מן העיר	
שמואל ב	שמואל ב טו	כה	ויאמר המלך לצדוק השב את ארון האלהים העיר אם אמצא חן בעיני יהוה והשבני והראני אתו ואת נוהו	
שמואל ב	שמואל ב טו	כו	ואם כה יאמר לא חפצתי בך הנני יעשה לי כאשר טוב בעיניו	
שמואל ב	שמואל ב טו	כז	ויאמר המלך אל צדוק הכהן הרואה אתה שבה העיר בשלום ואחימעץ בנך ויהונתן בן אביתר שני בניכם אתכם	
שמואל ב	שמואל ב טו	כח	ראו אנכי מתמהמה בעברות המדבר עד בוא דבר מעמכם להגיד לי	
שמואל ב	שמואל ב טו	כט	וישב צדוק ואביתר את ארון האלהים ירושלם וישבו שם	
שמואל ב	שמואל ב טו	ל	ודוד עלה במעלה הזיתים עלה ובוכה וראש לו חפוי והוא הלך יחף וכל העם אשר אתו חפו איש ראשו ועלו עלה ובכה	
שמואל ב	שמואל ב טו	לא	ודוד הגיד לאמר אחיתפל בקשרים עם אבשלום ויאמר דוד סכל נא את עצת אחיתפל יהוה	
שמואל ב	שמואל ב טו	לב	ויהי דוד בא עד הראש אשר ישתחוה שם לאלהים והנה לקראתו חושי הארכי קרוע כתנתו ואדמה על ראשו	
שמואל ב	שמואל ב טו	לג	ויאמר לו דוד אם עברת אתי והית עלי למשא	
שמואל ב	שמואל ב טו	לד	ואם העיר תשוב ואמרת לאבשלום עבדך אני המלך אהיה עבד אביך ואני מאז ועתה ואני עבדך והפרתה לי את עצת אחיתפל	
שמואל ב	שמואל ב טו	לה	והלוא עמך שם צדוק ואביתר הכהנים והיה כל הדבר אשר תשמע מבית המלך תגיד לצדוק ולאביתר הכהנים	
שמואל ב	שמואל ב טו	לו	הנה שם עמם שני בניהם אחימעץ לצדוק ויהונתן לאביתר ושלחתם בידם אלי כל דבר אשר תשמעו	
שמואל ב	שמואל ב טו	לז	ויבא חושי רעה דוד העיר ואבשלם יבא ירושלם	
שמואל ב	שמואל ב טז	א	ודוד עבר מעט מהראש והנה ציבא נער מפי בשת לקראתו וצמד חמרים חבשים ועליהם מאתים לחם ומאה צמוקים ומאה קיץ ונבל יין	
שמואל ב	שמואל ב טז	ב	ויאמר המלך אל ציבא מה אלה לך ויאמר ציבא החמורים לבית המלך לרכב ולהלחם והקיץ לאכול הנערים והיין לשתות היעף במדבר	
שמואל ב	שמואל ב טז	ג	ויאמר המלך ואיה בן אדניך ויאמר ציבא אל המלך הנה יושב בירושלם כי אמר היום ישיבו לי בית ישראל את ממלכות אבי	
שמואל ב	שמואל ב טז	ד	ויאמר המלך לצבא הנה לך כל אשר למפי בשת ויאמר ציבא השתחויתי אמצא חן בעיניך אדני המלך	
שמואל ב	שמואל ב טז	ה	ובא המלך דוד עד בחורים והנה משם איש יוצא ממשפחת בית שאול ושמו שמעי בן גרא יצא יצוא ומקלל	
שמואל ב	שמואל ב טז	ו	ויסקל באבנים את דוד ואת כל עבדי המלך דוד וכל העם וכל הגברים מימינו ומשמאלו	
שמואל ב	שמואל ב טז	ז	וכה אמר שמעי בקללו צא צא איש הדמים ואיש הבליעל	
שמואל ב	שמואל ב טז	ח	השיב עליך יהוה כל דמי בית שאול אשר מלכת תחתו ויתן יהוה את המלוכה ביד אבשלום בנך והנך ברעתך כי איש דמים אתה	
שמואל ב	שמואל ב טז	ט	ויאמר אבישי בן צרויה אל המלך למה יקלל הכלב המת הזה את אדני המלך אעברה נא ואסירה את ראשו	
שמואל ב	שמואל ב טז	י	ויאמר המלך מה לי ולכם בני צריה כי יקלל וכי יהוה אמר לו קלל את דוד ומי יאמר מדוע עשיתה כן	
שמואל ב	שמואל ב טז	יא	ויאמר דוד אל אבישי ואל כל עבדיו הנה בני אשר יצא ממעי מבקש את נפשי ואף כי עתה בן הימיני הנחו לו ויקלל כי אמר לו יהוה	
שמואל ב	שמואל ב טז	יב	אולי יראה יהוה בעוני והשיב יהוה לי טובה תחת קללתו היום הזה	
שמואל ב	שמואל ב טז	יג	וילך דוד ואנשיו בדרך ושמעי הלך בצלע ההר לעמתו הלוך ויקלל ויסקל באבנים לעמתו ועפר בעפר	
שמואל ב	שמואל ב טז	יד	ויבא המלך וכל העם אשר אתו עיפים וינפש שם	
שמואל ב	שמואל ב טז	טו	ואבשלום וכל העם איש ישראל באו ירושלם ואחיתפל אתו	
שמואל ב	שמואל ב טז	טז	ויהי כאשר בא חושי הארכי רעה דוד אל אבשלום ויאמר חושי אל אבשלום יחי המלך יחי המלך	
שמואל ב	שמואל ב טז	יז	ויאמר אבשלום אל חושי זה חסדך את רעך למה לא הלכת את רעך	
שמואל ב	שמואל ב טז	יח	ויאמר חושי אל אבשלם לא כי אשר בחר יהוה והעם הזה וכל איש ישראל לא אהיה ואתו אשב	
שמואל ב	שמואל ב טז	יט	והשנית למי אני אעבד הלוא לפני בנו כאשר עבדתי לפני אביך כן אהיה לפניך	
שמואל ב	שמואל ב טז	כ	ויאמר אבשלום אל אחיתפל הבו לכם עצה מה נעשה	
שמואל ב	שמואל ב טז	כא	ויאמר אחיתפל אל אבשלם בוא אל פלגשי אביך אשר הניח לשמור הבית ושמע כל ישראל כי נבאשת את אביך וחזקו ידי כל אשר אתך	
שמואל ב	שמואל ב טז	כב	ויטו לאבשלום האהל על הגג ויבא אבשלום אל פלגשי אביו לעיני כל ישראל	
שמואל ב	שמואל ב טז	כג	ועצת אחיתפל אשר יעץ בימים ההם כאשר ישאל  בדבר האלהים כן כל עצת אחיתפל גם לדוד גם לאבשלם	
שמואל ב	שמואל ב יז	א	ויאמר אחיתפל אל אבשלם אבחרה נא שנים עשר אלף איש ואקומה וארדפה אחרי דוד הלילה	
שמואל ב	שמואל ב יז	ב	ואבוא עליו והוא יגע ורפה ידים והחרדתי אתו ונס כל העם אשר אתו והכיתי את המלך לבדו	
שמואל ב	שמואל ב יז	ג	ואשיבה כל העם אליך כשוב הכל האיש אשר אתה מבקש כל העם יהיה שלום	
שמואל ב	שמואל ב יז	ד	ויישר הדבר בעיני אבשלם ובעיני כל זקני ישראל	
שמואל ב	שמואל ב יז	ה	ויאמר אבשלום קרא נא גם לחושי הארכי ונשמעה מה בפיו גם הוא	
שמואל ב	שמואל ב יז	ו	ויבא חושי אל אבשלום ויאמר אבשלום אליו לאמר כדבר הזה דבר אחיתפל הנעשה את דברו אם אין אתה דבר	
שמואל ב	שמואל ב יז	ז	ויאמר חושי אל אבשלום לא טובה העצה אשר יעץ אחיתפל בפעם הזאת	
שמואל ב	שמואל ב יז	ח	ויאמר חושי אתה ידעת את אביך ואת אנשיו כי גברים המה ומרי נפש המה כדב שכול בשדה ואביך איש מלחמה ולא ילין את העם	
שמואל ב	שמואל ב יז	ט	הנה עתה הוא נחבא באחת הפחתים או באחד המקומת והיה כנפל בהם בתחלה ושמע השמע ואמר היתה מגפה בעם אשר אחרי אבשלם	
שמואל ב	שמואל ב יז	י	והוא גם בן חיל אשר לבו כלב האריה המס ימס כי ידע כל ישראל כי גבור אביך ובני חיל אשר אתו	
שמואל ב	שמואל ב יז	יא	כי יעצתי האסף יאסף עליך כל ישראל מדן ועד באר שבע כחול אשר על הים לרב ופניך הלכים בקרב	
שמואל ב	שמואל ב יז	יב	ובאנו אליו באחת המקומת אשר נמצא שם ונחנו עליו כאשר יפל הטל על האדמה ולא נותר בו ובכל האנשים אשר אתו גם אחד	
שמואל ב	שמואל ב יז	יג	ואם אל עיר יאסף והשיאו כל ישראל אל העיר ההיא חבלים וסחבנו אתו עד הנחל עד אשר לא נמצא שם גם צרור	
שמואל ב	שמואל ב יז	יד	ויאמר אבשלום וכל איש ישראל טובה עצת חושי הארכי מעצת אחיתפל ויהוה צוה להפר את עצת אחיתפל הטובה לבעבור הביא יהוה אל אבשלום את הרעה	
שמואל ב	שמואל ב יז	טו	ויאמר חושי אל צדוק ואל אביתר הכהנים כזאת וכזאת יעץ אחיתפל את אבשלם ואת זקני ישראל וכזאת וכזאת יעצתי אני	
שמואל ב	שמואל ב יז	טז	ועתה שלחו מהרה והגידו לדוד לאמר אל תלן הלילה בערבות המדבר וגם עבור תעבור פן יבלע למלך ולכל העם אשר אתו	
שמואל ב	שמואל ב יז	יז	ויהונתן ואחימעץ עמדים בעין רגל והלכה השפחה והגידה להם והם ילכו והגידו למלך דוד כי לא יוכלו להראות לבוא העירה	
שמואל ב	שמואל ב יז	יח	וירא אתם נער ויגד לאבשלם וילכו שניהם מהרה ויבאו אל בית איש בבחורים ולו באר בחצרו וירדו שם	
שמואל ב	שמואל ב יז	יט	ותקח האשה ותפרש את המסך על פני הבאר ותשטח עליו הרפות ולא נודע דבר	
שמואל ב	שמואל ב יז	כ	ויבאו עבדי אבשלום אל האשה הביתה ויאמרו איה אחימעץ ויהונתן ותאמר להם האשה עברו מיכל המים ויבקשו ולא מצאו וישבו ירושלם	
שמואל ב	שמואל ב יז	כא	ויהי אחרי לכתם ויעלו מהבאר וילכו ויגדו למלך דוד ויאמרו אל דוד קומו ועברו מהרה את המים כי ככה יעץ עליכם אחיתפל	
שמואל ב	שמואל ב יז	כב	ויקם דוד וכל העם אשר אתו ויעברו את הירדן עד אור הבקר עד אחד לא נעדר אשר לא עבר את הירדן	
שמואל ב	שמואל ב יז	כג	ואחיתפל ראה כי לא נעשתה עצתו ויחבש את החמור ויקם וילך אל ביתו אל עירו ויצו אל ביתו ויחנק וימת ויקבר בקבר אביו	
שמואל ב	שמואל ב יז	כד	ודוד בא מחנימה ואבשלם עבר את הירדן הוא וכל איש ישראל עמו	
שמואל ב	שמואל ב יז	כה	ואת עמשא שם אבשלם תחת יואב על הצבא ועמשא בן איש ושמו יתרא הישראלי אשר בא אל אביגל בת נחש אחות צרויה אם יואב	
שמואל ב	שמואל ב יז	כו	ויחן ישראל ואבשלם ארץ הגלעד	
שמואל ב	שמואל ב יז	כז	ויהי כבוא דוד מחנימה ושבי בן נחש מרבת בני עמון ומכיר בן עמיאל מלא דבר וברזלי הגלעדי מרגלים	
שמואל ב	שמואל ב יז	כח	משכב וספות וכלי יוצר וחטים ושערים וקמח וקלי ופול ועדשים וקלי	
שמואל ב	שמואל ב יז	כט	ודבש וחמאה וצאן ושפות בקר הגישו לדוד ולעם אשר אתו לאכול כי אמרו העם רעב ועיף וצמא במדבר	
שמואל ב	שמואל ב יח	א	ויפקד דוד את העם אשר אתו וישם עליהם שרי אלפים ושרי מאות	
שמואל ב	שמואל ב יח	ב	וישלח דוד את העם השלשית ביד יואב והשלשית ביד אבישי בן צרויה אחי יואב והשלשת ביד אתי הגתי ויאמר המלך אל העם יצא אצא גם אני עמכם	
שמואל ב	שמואל ב יח	ג	ויאמר העם לא תצא כי אם נס ננוס לא ישימו אלינו לב ואם ימתו חצינו לא ישימו אלינו לב כי עתה כמנו עשרה אלפים ועתה טוב כי תהיה לנו מעיר לעזיר	
שמואל ב	שמואל ב יח	ד	ויאמר אליהם המלך אשר ייטב בעיניכם אעשה ויעמד המלך אל יד השער וכל העם יצאו למאות ולאלפים	
שמואל ב	שמואל ב יח	ה	ויצו המלך את יואב ואת אבישי ואת אתי לאמר לאט לי לנער לאבשלום וכל העם שמעו בצות המלך את כל השרים על דבר אבשלום	
שמואל ב	שמואל ב יח	ו	ויצא העם השדה לקראת ישראל ותהי המלחמה ביער אפרים	
שמואל ב	שמואל ב יח	ז	וינגפו שם עם ישראל לפני עבדי דוד ותהי שם המגפה גדולה ביום ההוא עשרים אלף	
שמואל ב	שמואל ב יח	ח	ותהי שם המלחמה נפצית על פני כל הארץ וירב היער לאכל בעם מאשר אכלה החרב ביום ההוא	
שמואל ב	שמואל ב יח	ט	ויקרא אבשלום לפני עבדי דוד ואבשלום רכב על הפרד ויבא הפרד תחת שובך האלה הגדולה ויחזק ראשו באלה ויתן בין השמים ובין הארץ והפרד אשר תחתיו עבר	
שמואל ב	שמואל ב יח	י	וירא איש אחד ויגד ליואב ויאמר הנה ראיתי את אבשלם תלוי באלה	
שמואל ב	שמואל ב יח	יא	ויאמר יואב לאיש המגיד לו והנה ראית ומדוע לא הכיתו שם ארצה ועלי לתת לך עשרה כסף וחגרה אחת	
שמואל ב	שמואל ב יח	יב	ויאמר האיש אל יואב ולא אנכי שקל על כפי אלף כסף לא אשלח ידי אל בן המלך כי באזנינו צוה המלך אתך ואת אבישי ואת אתי לאמר שמרו מי בנער באבשלום	
שמואל ב	שמואל ב יח	יג	או עשיתי בנפשו שקר וכל דבר לא יכחד מן המלך ואתה תתיצב מנגד	
שמואל ב	שמואל ב יח	יד	ויאמר יואב לא כן אחילה לפניך ויקח שלשה שבטים בכפו ויתקעם בלב אבשלום עודנו חי בלב האלה	
שמואל ב	שמואל ב יח	טו	ויסבו עשרה נערים נשאי כלי יואב ויכו את אבשלום וימיתהו	
שמואל ב	שמואל ב יח	טז	ויתקע יואב בשפר וישב העם מרדף אחרי ישראל כי חשך יואב את העם	
שמואל ב	שמואל ב יח	יז	ויקחו את אבשלום וישליכו אתו ביער אל הפחת הגדול ויצבו עליו גל אבנים גדול מאד וכל ישראל נסו איש לאהלו	
שמואל ב	שמואל ב יח	יח	ואבשלם לקח ויצב לו בחיו את מצבת אשר בעמק המלך כי אמר אין לי בן בעבור הזכיר שמי ויקרא למצבת על שמו ויקרא לה יד אבשלם עד היום הזה	
שמואל ב	שמואל ב יח	יט	ואחימעץ בן צדוק אמר ארוצה נא ואבשרה את המלך כי שפטו יהוה מיד איביו	
שמואל ב	שמואל ב יח	כ	ויאמר לו יואב לא איש בשרה אתה היום הזה ובשרת ביום אחר והיום הזה לא תבשר כי על  בן המלך מת	
שמואל ב	שמואל ב יח	כא	ויאמר יואב לכושי לך הגד למלך אשר ראיתה וישתחו כושי ליואב וירץ	
שמואל ב	שמואל ב יח	כב	ויסף עוד אחימעץ בן צדוק ויאמר אל יואב ויהי מה ארצה נא גם אני אחרי הכושי ויאמר יואב למה זה אתה רץ בני ולכה אין בשורה מצאת	
שמואל ב	שמואל ב יח	כג	ויהי מה ארוץ ויאמר לו רוץ וירץ אחימעץ דרך הככר ויעבר את הכושי	
שמואל ב	שמואל ב יח	כד	ודוד יושב בין שני השערים וילך הצפה אל גג השער אל החומה וישא את עיניו וירא והנה איש רץ לבדו	
שמואל ב	שמואל ב יח	כה	ויקרא הצפה ויגד למלך ויאמר המלך אם לבדו בשורה בפיו וילך הלוך וקרב	
שמואל ב	שמואל ב יח	כו	וירא הצפה איש אחר רץ ויקרא הצפה אל השער ויאמר הנה איש רץ לבדו ויאמר המלך גם זה מבשר	
שמואל ב	שמואל ב יח	כז	ויאמר הצפה אני ראה את מרוצת הראשון כמרצת אחימעץ בן צדוק ויאמר המלך איש טוב זה ואל בשורה טובה יבוא	
שמואל ב	שמואל ב יח	כח	ויקרא אחימעץ ויאמר אל המלך שלום וישתחו למלך לאפיו ארצה ויאמר ברוך יהוה אלהיך אשר סגר את האנשים אשר נשאו את ידם באדני המלך	
שמואל ב	שמואל ב יח	כט	ויאמר המלך שלום לנער לאבשלום ויאמר אחימעץ ראיתי ההמון הגדול לשלח את עבד המלך יואב ואת עבדך ולא ידעתי מה	
שמואל ב	שמואל ב יח	ל	ויאמר המלך סב התיצב כה ויסב ויעמד	
שמואל ב	שמואל ב יח	לא	והנה הכושי בא ויאמר הכושי יתבשר אדני המלך כי שפטך יהוה היום מיד כל הקמים עליך	
שמואל ב	שמואל ב יח	לב	ויאמר המלך אל הכושי השלום לנער לאבשלום ויאמר הכושי יהיו כנער איבי אדני המלך וכל אשר קמו עליך לרעה	
שמואל ב	שמואל ב יט	א	וירגז המלך ויעל על עלית השער ויבך וכה אמר בלכתו בני אבשלום בני בני אבשלום מי יתן מותי אני תחתיך אבשלום בני בני	
שמואל ב	שמואל ב יט	ב	ויגד ליואב הנה המלך בכה ויתאבל על אבשלם	
שמואל ב	שמואל ב יט	ג	ותהי התשעה ביום ההוא לאבל לכל העם כי שמע העם ביום ההוא לאמר נעצב המלך על בנו	
שמואל ב	שמואל ב יט	ד	ויתגנב העם ביום ההוא לבוא העיר כאשר יתגנב העם הנכלמים בנוסם במלחמה	
שמואל ב	שמואל ב יט	ה	והמלך לאט את פניו ויזעק המלך קול גדול בני אבשלום אבשלום בני בני	
שמואל ב	שמואל ב יט	ו	ויבא יואב אל המלך הבית ויאמר הבשת היום את פני כל עבדיך הממלטים את נפשך היום ואת נפש בניך ובנתיך ונפש נשיך ונפש פלגשיך	
שמואל ב	שמואל ב יט	ז	לאהבה את שנאיך ולשנא את אהביך כי הגדת היום כי אין לך שרים ועבדים כי ידעתי היום כי לא אבשלום חי וכלנו היום מתים כי אז ישר בעיניך	
שמואל ב	שמואל ב יט	ח	ועתה קום צא ודבר על לב עבדיך כי ביהוה נשבעתי כי אינך יוצא אם ילין איש אתך הלילה ורעה לך זאת מכל הרעה אשר באה עליך מנעריך עד עתה	
שמואל ב	שמואל ב יט	ט	ויקם המלך וישב בשער ולכל העם הגידו לאמר הנה המלך יושב בשער ויבא כל העם לפני המלך וישראל נס איש לאהליו	
שמואל ב	שמואל ב יט	י	ויהי כל העם נדון בכל שבטי ישראל לאמר המלך הצילנו מכף איבינו והוא מלטנו מכף פלשתים ועתה ברח מן הארץ מעל אבשלום	
שמואל ב	שמואל ב יט	יא	ואבשלום אשר משחנו עלינו מת במלחמה ועתה למה אתם מחרשים להשיב את המלך	
שמואל ב	שמואל ב יט	יב	והמלך דוד שלח אל צדוק ואל אביתר הכהנים לאמר דברו אל זקני יהודה לאמר למה תהיו אחרנים להשיב את המלך אל ביתו ודבר כל ישראל בא אל המלך אל ביתו	
שמואל ב	שמואל ב יט	יג	אחי אתם עצמי ובשרי אתם ולמה תהיו אחרנים להשיב את המלך	
שמואל ב	שמואל ב יט	יד	ולעמשא תמרו הלוא עצמי ובשרי אתה כה יעשה לי אלהים וכה יוסיף אם לא שר צבא תהיה לפני כל הימים תחת יואב	
שמואל ב	שמואל ב יט	טו	ויט את לבב כל איש יהודה כאיש אחד וישלחו אל המלך שוב אתה וכל עבדיך	
שמואל ב	שמואל ב יט	טז	וישב המלך ויבא עד הירדן ויהודה בא הגלגלה ללכת לקראת המלך להעביר את המלך את הירדן	
שמואל ב	שמואל ב יט	יז	וימהר שמעי בן גרא בן הימיני אשר מבחורים וירד עם איש יהודה לקראת המלך דוד	
שמואל ב	שמואל ב יט	יח	ואלף איש עמו מבנימן וציבא נער בית שאול וחמשת עשר בניו ועשרים עבדיו אתו וצלחו הירדן לפני המלך	
שמואל ב	שמואל ב יט	יט	ועברה העברה לעביר את בית המלך ולעשות הטוב בעינו ושמעי בן גרא נפל לפני המלך בעברו בירדן	
שמואל ב	שמואל ב יט	כ	ויאמר אל המלך אל יחשב לי אדני עון ואל תזכר את אשר העוה עבדך ביום אשר יצא אדני המלך מירושלם לשום המלך אל לבו	
שמואל ב	שמואל ב יט	כא	כי ידע עבדך כי אני חטאתי והנה באתי היום ראשון לכל בית יוסף לרדת לקראת אדני המלך	
שמואל ב	שמואל ב יט	כב	ויען אבישי בן צרויה ויאמר התחת זאת לא יומת שמעי כי קלל את משיח יהוה	
שמואל ב	שמואל ב יט	כג	ויאמר דוד מה לי ולכם בני צרויה כי תהיו לי היום לשטן היום יומת איש בישראל כי הלוא ידעתי כי היום אני מלך על ישראל	
שמואל ב	שמואל ב יט	כד	ויאמר המלך אל שמעי לא תמות וישבע לו המלך	
שמואל ב	שמואל ב יט	כה	ומפבשת בן שאול ירד לקראת המלך ולא עשה רגליו ולא עשה שפמו ואת בגדיו לא כבס למן היום לכת המלך עד היום אשר בא בשלום	
שמואל ב	שמואל ב יט	כו	ויהי כי בא ירושלם לקראת המלך ויאמר לו המלך למה לא הלכת עמי מפיבשת	
שמואל ב	שמואל ב יט	כז	ויאמר אדני המלך עבדי רמני כי אמר עבדך אחבשה לי החמור וארכב עליה ואלך את המלך כי פסח עבדך	
שמואל ב	שמואל ב יט	כח	וירגל בעבדך אל אדני המלך ואדני המלך כמלאך האלהים ועשה הטוב בעיניך	
שמואל ב	שמואל ב יט	כט	כי לא היה כל בית אבי כי אם אנשי מות לאדני המלך ותשת את עבדך באכלי שלחנך ומה יש לי עוד צדקה ולזעק עוד אל המלך	
שמואל ב	שמואל ב יט	ל	ויאמר לו המלך למה תדבר עוד דבריך אמרתי אתה וציבא תחלקו את השדה	
שמואל ב	שמואל ב יט	לא	ויאמר מפיבשת אל המלך גם את הכל יקח אחרי אשר בא אדני המלך בשלום אל ביתו	
שמואל ב	שמואל ב יט	לב	וברזלי הגלעדי ירד מרגלים ויעבר את המלך הירדן לשלחו את בירדן	
שמואל ב	שמואל ב יט	לג	וברזלי זקן מאד בן שמנים שנה והוא כלכל את המלך בשיבתו במחנים כי איש גדול הוא מאד	
שמואל ב	שמואל ב יט	לד	ויאמר המלך אל ברזלי אתה עבר אתי וכלכלתי אתך עמדי בירושלם	
שמואל ב	שמואל ב יט	לה	ויאמר ברזלי אל המלך כמה ימי שני חיי כי אעלה את המלך ירושלם	
שמואל ב	שמואל ב יט	לו	בן שמנים שנה אנכי היום האדע בין טוב לרע אם יטעם עבדך את אשר אכל ואת אשר אשתה אם אשמע עוד בקול שרים ושרות ולמה יהיה עבדך עוד למשא אל אדני המלך	
שמואל ב	שמואל ב יט	לז	כמעט יעבר עבדך את הירדן את המלך ולמה יגמלני המלך הגמולה הזאת	
שמואל ב	שמואל ב יט	לח	ישב נא עבדך ואמת בעירי עם קבר אבי ואמי והנה עבדך כמהם יעבר עם אדני המלך ועשה לו את אשר טוב בעיניך	
שמואל ב	שמואל ב יט	לט	ויאמר המלך אתי יעבר כמהם ואני אעשה לו את הטוב בעיניך וכל אשר תבחר עלי אעשה לך	
שמואל ב	שמואל ב יט	מ	ויעבר כל העם את הירדן והמלך עבר וישק המלך לברזלי ויברכהו וישב למקמו	
שמואל ב	שמואל ב יט	מא	ויעבר המלך הגלגלה וכמהן עבר עמו וכל עם יהודה ויעברו את המלך וגם חצי עם ישראל	
שמואל ב	שמואל ב יט	מב	והנה כל איש ישראל באים אל המלך ויאמרו אל המלך מדוע גנבוך אחינו איש יהודה ויעברו את המלך ואת ביתו את הירדן וכל אנשי דוד עמו	
שמואל ב	שמואל ב יט	מג	ויען כל איש יהודה על איש ישראל כי קרוב המלך אלי ולמה זה חרה לך על הדבר הזה האכול אכלנו מן המלך אם נשאת נשא לנו	
שמואל ב	שמואל ב יט	מד	ויען איש ישראל את איש יהודה ויאמר עשר ידות לי במלך וגם בדוד אני ממך ומדוע הקלתני ולא היה דברי ראשון לי להשיב את מלכי ויקש דבר איש יהודה מדבר איש ישראל	
שמואל ב	שמואל ב כ	א	ושם נקרא איש בליעל ושמו שבע בן בכרי איש ימיני ויתקע בשפר ויאמר אין לנו חלק בדוד ולא נחלה לנו בבן ישי איש לאהליו ישראל	
שמואל ב	שמואל ב כ	ב	ויעל כל איש ישראל מאחרי דוד אחרי שבע בן בכרי ואיש יהודה דבקו במלכם מן הירדן ועד ירושלם	
שמואל ב	שמואל ב כ	ג	ויבא דוד אל ביתו ירושלם ויקח המלך את עשר נשים פלגשים אשר הניח לשמר הבית ויתנם בית משמרת ויכלכלם ואליהם לא בא ותהיינה צררות עד יום מתן אלמנות חיות	
שמואל ב	שמואל ב כ	ד	ויאמר המלך אל עמשא הזעק לי את איש יהודה שלשת ימים ואתה פה עמד	
שמואל ב	שמואל ב כ	ה	וילך עמשא להזעיק את יהודה וייחר מן המועד אשר יעדו	
שמואל ב	שמואל ב כ	ו	ויאמר דוד אל אבישי עתה ירע לנו שבע בן בכרי מן אבשלום אתה קח את עבדי אדניך ורדף אחריו פן מצא לו ערים בצרות והציל עיננו	
שמואל ב	שמואל ב כ	ז	ויצאו אחריו אנשי יואב והכרתי והפלתי וכל הגברים ויצאו מירושלם לרדף אחרי שבע בן בכרי	
שמואל ב	שמואל ב כ	ח	הם עם האבן הגדולה אשר בגבעון ועמשא בא לפניהם ויואב חגור מדו לבשו ועלו חגור חרב מצמדת על מתניו בתערה והוא יצא ותפל	
שמואל ב	שמואל ב כ	ט	ויאמר יואב לעמשא השלום אתה אחי ותחז יד ימין יואב בזקן עמשא לנשק לו	
שמואל ב	שמואל ב כ	י	ועמשא לא נשמר בחרב אשר ביד יואב ויכהו בה אל החמש וישפך מעיו ארצה ולא שנה לו וימת ויואב ואבישי אחיו רדף אחרי שבע בן בכרי	
שמואל ב	שמואל ב כ	יא	ואיש עמד עליו מנערי יואב ויאמר מי אשר חפץ ביואב ומי אשר לדוד אחרי יואב	
שמואל ב	שמואל ב כ	יב	ועמשא מתגלל בדם בתוך המסלה וירא האיש כי עמד כל העם ויסב את עמשא מן המסלה השדה וישלך עליו בגד כאשר ראה כל הבא עליו ועמד	
שמואל ב	שמואל ב כ	יג	כאשר הגה מן המסלה עבר כל איש אחרי יואב לרדף אחרי שבע בן בכרי	
שמואל ב	שמואל ב כ	יד	ויעבר בכל שבטי ישראל אבלה ובית מעכה וכל הברים ויקלהו ויבאו אף אחריו	
שמואל ב	שמואל ב כ	טו	ויבאו ויצרו עליו באבלה בית המעכה וישפכו סללה אל העיר ותעמד בחל וכל העם אשר את יואב משחיתם להפיל החומה	
שמואל ב	שמואל ב כ	טז	ותקרא אשה חכמה מן העיר שמעו שמעו אמרו נא אל יואב קרב עד הנה ואדברה אליך	
שמואל ב	שמואל ב כ	יז	ויקרב אליה ותאמר האשה האתה יואב ויאמר אני ותאמר לו שמע דברי אמתך ויאמר שמע אנכי	
שמואל ב	שמואל ב כ	יח	ותאמר לאמר דבר ידברו בראשנה לאמר שאל ישאלו באבל וכן התמו	
שמואל ב	שמואל ב כ	יט	אנכי שלמי אמוני ישראל אתה מבקש להמית עיר ואם בישראל למה תבלע נחלת יהוה	
שמואל ב	שמואל ב כ	כ	ויען יואב ויאמר חלילה חלילה לי אם אבלע ואם אשחית	
שמואל ב	שמואל ב כ	כא	לא כן הדבר כי איש מהר אפרים שבע בן בכרי שמו נשא ידו במלך בדוד תנו אתו לבדו ואלכה מעל העיר ותאמר האשה אל יואב הנה ראשו משלך אליך בעד החומה	
שמואל ב	שמואל ב כ	כב	ותבוא האשה אל כל העם בחכמתה ויכרתו את ראש שבע בן בכרי וישלכו אל יואב ויתקע בשופר ויפצו מעל העיר איש לאהליו ויואב שב ירושלם אל המלך	
שמואל ב	שמואל ב כ	כג	ויואב אל כל הצבא ישראל ובניה בן יהוידע על הכרי ועל הפלתי	
שמואל ב	שמואל ב כ	כד	ואדרם על המס ויהושפט בן אחילוד המזכיר	
שמואל ב	שמואל ב כ	כה	ושיא ספר וצדוק ואביתר כהנים	
שמואל ב	שמואל ב כ	כו	וגם עירא היארי היה כהן לדוד	
שמואל ב	שמואל ב כא	א	ויהי רעב בימי דוד שלש שנים שנה אחרי שנה ויבקש דוד את פני יהוה ויאמר יהוה אל שאול ואל בית הדמים על אשר המית את הגבענים	
שמואל ב	שמואל ב כא	ב	ויקרא המלך לגבענים ויאמר אליהם והגבענים לא מבני ישראל המה כי אם מיתר האמרי ובני ישראל נשבעו להם ויבקש שאול להכתם בקנאתו לבני ישראל ויהודה	
שמואל ב	שמואל ב כא	ג	ויאמר דוד אל הגבענים מה אעשה לכם ובמה אכפר וברכו את נחלת יהוה	
שמואל ב	שמואל ב כא	ד	ויאמרו לו הגבענים אין לי כסף וזהב עם שאול ועם ביתו ואין לנו איש להמית בישראל ויאמר מה אתם אמרים אעשה לכם	
שמואל ב	שמואל ב כא	ה	ויאמרו אל המלך האיש אשר כלנו ואשר דמה לנו נשמדנו מהתיצב בכל גבל ישראל	
שמואל ב	שמואל ב כא	ו	ינתן לנו שבעה אנשים מבניו והוקענום ליהוה בגבעת שאול בחיר יהוה ויאמר המלך אני אתן	
שמואל ב	שמואל ב כא	ז	ויחמל המלך על מפיבשת בן יהונתן בן שאול על שבעת יהוה אשר בינתם בין דוד ובין יהונתן בן שאול	
שמואל ב	שמואל ב כא	ח	ויקח המלך את שני בני רצפה בת איה אשר ילדה לשאול את ארמני ואת מפבשת ואת חמשת בני מיכל בת שאול אשר ילדה לעדריאל בן ברזלי המחלתי	
שמואל ב	שמואל ב כא	ט	ויתנם ביד הגבענים ויקיעם בהר לפני יהוה ויפלו שבעתים יחד והם המתו בימי קציר בראשנים תחלת קציר שערים	
שמואל ב	שמואל ב כא	י	ותקח רצפה בת איה את השק ותטהו לה אל הצור מתחלת קציר עד נתך מים עליהם מן השמים ולא נתנה עוף השמים לנוח עליהם יומם ואת חית השדה לילה	
שמואל ב	שמואל ב כא	יא	ויגד לדוד את אשר עשתה רצפה בת איה פלגש שאול	
שמואל ב	שמואל ב כא	יב	וילך דוד ויקח את עצמות שאול ואת עצמות יהונתן בנו מאת בעלי יביש גלעד אשר גנבו אתם מרחב בית שן אשר תלום שם הפלשתים ביום הכות פלשתים את שאול בגלבע	
שמואל ב	שמואל ב כא	יג	ויעל משם את עצמות שאול ואת עצמות יהונתן בנו ויאספו את עצמות המוקעים	
שמואל ב	שמואל ב כא	יד	ויקברו את עצמות שאול ויהונתן בנו בארץ בנימן בצלע בקבר קיש אביו ויעשו כל אשר צוה המלך ויעתר אלהים לארץ אחרי כן	
שמואל ב	שמואל ב כא	טו	ותהי עוד מלחמה לפלשתים את ישראל וירד דוד ועבדיו עמו וילחמו את פלשתים ויעף דוד	
שמואל ב	שמואל ב כא	טז	וישבו בנב אשר בילידי הרפה ומשקל קינו שלש מאות משקל נחשת והוא חגור חדשה ויאמר להכות את דוד	
שמואל ב	שמואל ב כא	יז	ויעזר לו אבישי בן צרויה ויך את הפלשתי וימיתהו אז נשבעו אנשי דוד לו לאמר לא תצא עוד אתנו למלחמה ולא תכבה את נר ישראל	
שמואל ב	שמואל ב כא	יח	ויהי אחרי כן ותהי עוד המלחמה בגוב עם פלשתים אז הכה סבכי החשתי את סף אשר בילדי הרפה	
שמואל ב	שמואל ב כא	יט	ותהי עוד המלחמה בגוב עם פלשתים ויך אלחנן בן יערי ארגים בית הלחמי את גלית הגתי ועץ חניתו כמנור ארגים	
שמואל ב	שמואל ב כא	כ	ותהי עוד מלחמה בגת ויהי איש מדין ואצבעת ידיו ואצבעות רגליו שש ושש עשרים וארבע מספר וגם הוא ילד להרפה	
שמואל ב	שמואל ב כא	כא	ויחרף את ישראל ויכהו יהונתן בן שמעי אחי דוד	
שמואל ב	שמואל ב כא	כב	את ארבעת אלה ילדו להרפה בגת ויפלו ביד דוד וביד עבדיו	
שמואל ב	שמואל ב כב	א	וידבר דוד ליהוה את דברי השירה הזאת ביום הציל יהוה אתו מכף כל איביו ומכף שאול	
שמואל ב	שמואל ב כב	ב	ויאמר יהוה סלעי ומצדתי ומפלטי לי	
שמואל ב	שמואל ב כב	ג	אלהי צורי אחסה בו מגני וקרן ישעי משגבי ומנוסי משעי מחמס תשעני	
שמואל ב	שמואל ב כב	ד	מהלל אקרא יהוה ומאיבי אושע	
שמואל ב	שמואל ב כב	ה	כי אפפני משברי מות נחלי בליעל יבעתני	
שמואל ב	שמואל ב כב	ו	חבלי שאול סבני קדמני מקשי מות	
שמואל ב	שמואל ב כב	ז	בצר לי אקרא יהוה ואל אלהי אקרא וישמע מהיכלו קולי ושועתי באזניו	
שמואל ב	שמואל ב כב	ח	ותגעש ותרעש הארץ מוסדות השמים ירגזו ויתגעשו כי חרה לו	
שמואל ב	שמואל ב כב	ט	עלה עשן באפו ואש מפיו תאכל גחלים בערו ממנו	
שמואל ב	שמואל ב כב	י	ויט שמים וירד וערפל תחת רגליו	
שמואל ב	שמואל ב כב	יא	וירכב על כרוב ויעף וירא על כנפי רוח	
שמואל ב	שמואל ב כב	יב	וישת חשך סביבתיו סכות חשרת מים עבי שחקים	
שמואל ב	שמואל ב כב	יג	מנגה נגדו בערו גחלי אש	
שמואל ב	שמואל ב כב	יד	ירעם מן שמים יהוה ועליון יתן קולו	
שמואל ב	שמואל ב כב	טו	וישלח חצים ויפיצם ברק ויהמם	
שמואל ב	שמואל ב כב	טז	ויראו אפקי ים יגלו מסדות תבל בגערת יהוה מנשמת רוח אפו	
שמואל ב	שמואל ב כב	יז	ישלח ממרום יקחני ימשני ממים רבים	
שמואל ב	שמואל ב כב	יח	יצילני מאיבי עז משנאי כי אמצו ממני	
שמואל ב	שמואל ב כב	יט	יקדמני ביום אידי ויהי יהוה משען לי	
שמואל ב	שמואל ב כב	כ	ויצא למרחב אתי יחלצני כי חפץ בי	
שמואל ב	שמואל ב כב	כא	יגמלני יהוה כצדקתי כבר ידי ישיב לי	
שמואל ב	שמואל ב כב	כב	כי שמרתי דרכי יהוה ולא רשעתי מאלהי	
שמואל ב	שמואל ב כב	כג	כי כל משפטו לנגדי וחקתיו לא אסור ממנה	
שמואל ב	שמואל ב כב	כד	ואהיה תמים לו ואשתמרה מעוני	
שמואל ב	שמואל ב כב	כה	וישב יהוה לי כצדקתי כברי לנגד עיניו	
שמואל ב	שמואל ב כב	כו	עם חסיד תתחסד עם גבור תמים תתמם	
שמואל ב	שמואל ב כב	כז	עם נבר תתבר ועם עקש תתפל	
שמואל ב	שמואל ב כב	כח	ואת עם עני תושיע ועיניך על רמים תשפיל	
שמואל ב	שמואל ב כב	כט	כי אתה נירי יהוה ויהוה יגיה חשכי	
שמואל ב	שמואל ב כב	ל	כי בכה ארוץ גדוד באלהי אדלג שור	
שמואל ב	שמואל ב כב	לא	האל תמים דרכו אמרת יהוה צרופה מגן הוא לכל החסים בו	
שמואל ב	שמואל ב כב	לב	כי מי אל מבלעדי יהוה ומי צור מבלעדי אלהינו	
שמואל ב	שמואל ב כב	לג	האל מעוזי חיל ויתר תמים דרכו	
שמואל ב	שמואל ב כב	לד	משוה רגליו כאילות ועל במותי יעמדני	
שמואל ב	שמואל ב כב	לה	מלמד ידי למלחמה ונחת קשת נחושה זרעתי	
שמואל ב	שמואל ב כב	לו	ותתן לי מגן ישעך וענתך תרבני	
שמואל ב	שמואל ב כב	לז	תרחיב צעדי תחתני ולא מעדו קרסלי	
שמואל ב	שמואל ב כב	לח	ארדפה איבי ואשמידם ולא אשוב עד כלותם	
שמואל ב	שמואל ב כב	לט	ואכלם ואמחצם ולא יקומון ויפלו תחת רגלי	
שמואל ב	שמואל ב כב	מ	ותזרני חיל למלחמה תכריע קמי תחתני	
שמואל ב	שמואל ב כב	מא	ואיבי תתה לי ערף משנאי ואצמיתם	
שמואל ב	שמואל ב כב	מב	ישעו ואין משיע אל יהוה ולא ענם	
שמואל ב	שמואל ב כב	מג	ואשחקם כעפר ארץ כטיט חוצות אדקם ארקעם	
שמואל ב	שמואל ב כב	מד	ותפלטני מריבי עמי תשמרני לראש גוים עם לא ידעתי יעבדני	
שמואל ב	שמואל ב כב	מה	בני נכר יתכחשו לי לשמוע אזן ישמעו לי	
שמואל ב	שמואל ב כב	מו	בני נכר יבלו ויחגרו ממסגרותם	
שמואל ב	שמואל ב כב	מז	חי יהוה וברוך צורי וירם אלהי צור ישעי	
שמואל ב	שמואל ב כב	מח	האל הנתן נקמת לי ומוריד עמים תחתני	
שמואל ב	שמואל ב כב	מט	ומוציאי מאיבי ומקמי תרוממני מאיש חמסים תצילני	
שמואל ב	שמואל ב כב	נ	על כן אודך יהוה בגוים ולשמך אזמר	
שמואל ב	שמואל ב כב	נא	מגדיל ישועות מלכו ועשה חסד למשיחו לדוד ולזרעו עד עולם	
שמואל ב	שמואל ב כג	א	ואלה דברי דוד האחרנים נאם דוד בן ישי ונאם הגבר הקם על משיח אלהי יעקב ונעים זמרות ישראל	
שמואל ב	שמואל ב כג	ב	רוח יהוה דבר בי ומלתו על לשוני	
שמואל ב	שמואל ב כג	ג	אמר אלהי ישראל לי דבר צור ישראל מושל באדם צדיק מושל יראת אלהים	
שמואל ב	שמואל ב כג	ד	וכאור בקר יזרח שמש בקר לא עבות מנגה ממטר דשא מארץ	
שמואל ב	שמואל ב כג	ה	כי לא כן ביתי עם אל כי ברית עולם שם לי ערוכה בכל ושמרה כי כל ישעי וכל חפץ כי לא יצמיח	
שמואל ב	שמואל ב כג	ו	ובליעל כקוץ מנד כלהם כי לא ביד יקחו	
שמואל ב	שמואל ב כג	ז	ואיש יגע בהם ימלא ברזל ועץ חנית ובאש שרוף ישרפו בשבת	
שמואל ב	שמואל ב כג	ח	אלה שמות הגברים אשר לדוד ישב בשבת תחכמני ראש השלשי הוא עדינו העצנו על שמנה מאות חלל בפעם אחד	
שמואל ב	שמואל ב כג	ט	ואחרו אלעזר בן דדי בן אחחי בשלשה גברים עם דוד בחרפם בפלשתים נאספו שם למלחמה ויעלו איש ישראל	
שמואל ב	שמואל ב כג	י	הוא קם ויך בפלשתים עד כי יגעה ידו ותדבק ידו אל החרב ויעש יהוה תשועה גדולה ביום ההוא והעם ישבו אחריו אך לפשט	
שמואל ב	שמואל ב כג	יא	ואחריו שמא בן אגא הררי ויאספו פלשתים לחיה ותהי שם חלקת השדה מלאה עדשים והעם נס מפני פלשתים	
שמואל ב	שמואל ב כג	יב	ויתיצב בתוך החלקה ויצילה ויך את פלשתים ויעש יהוה תשועה גדולה	
שמואל ב	שמואל ב כג	יג	וירדו שלשים מהשלשים ראש ויבאו אל קציר אל דוד אל מערת עדלם וחית פלשתים חנה בעמק רפאים	
שמואל ב	שמואל ב כג	יד	ודוד אז במצודה ומצב פלשתים אז בית לחם	
שמואל ב	שמואל ב כג	טו	ויתאוה דוד ויאמר מי ישקני מים מבאר בית לחם אשר בשער	
שמואל ב	שמואל ב כג	טז	ויבקעו שלשת הגברים במחנה פלשתים וישאבו מים מבאר בית לחם אשר בשער וישאו ויבאו אל דוד ולא אבה לשתותם ויסך אתם ליהוה	
שמואל ב	שמואל ב כג	יז	ויאמר חלילה לי יהוה מעשתי זאת הדם האנשים ההלכים בנפשותם ולא אבה לשתותם אלה עשו שלשת הגברים	
שמואל ב	שמואל ב כג	יח	ואבישי אחי יואב בן צרויה הוא ראש השלשי והוא עורר את חניתו על שלש מאות חלל ולו שם בשלשה	
שמואל ב	שמואל ב כג	יט	מן השלשה הכי נכבד ויהי להם לשר ועד השלשה לא בא	
שמואל ב	שמואל ב כג	כ	ובניהו בן יהוידע בן איש חי רב פעלים מקבצאל הוא הכה את שני אראל מואב והוא ירד והכה את האריה בתוך הבאר ביום השלג	
שמואל ב	שמואל ב כג	כא	והוא הכה את איש מצרי אשר מראה וביד המצרי חנית וירד אליו בשבט ויגזל את החנית מיד המצרי ויהרגהו בחניתו	
שמואל ב	שמואל ב כג	כב	אלה עשה בניהו בן יהוידע ולו שם בשלשה הגברים	
שמואל ב	שמואל ב כג	כג	מן השלשים נכבד ואל השלשה לא בא וישמהו דוד אל משמעתו	
שמואל ב	שמואל ב כג	כד	עשה אל אחי יואב בשלשים אלחנן בן דדו בית לחם	
שמואל ב	שמואל ב כג	כה	שמה החרדי אליקא החרדי	
שמואל ב	שמואל ב כג	כו	חלץ הפלטי עירא בן עקש התקועי	
שמואל ב	שמואל ב כג	כז	אביעזר הענתתי מבני החשתי	
שמואל ב	שמואל ב כג	כח	צלמון האחחי מהרי הנטפתי	
שמואל ב	שמואל ב כג	כט	חלב בן בענה הנטפתי אתי בן ריבי מגבעת בני בנימן	
שמואל ב	שמואל ב כג	ל	בניהו פרעתני הדי מנחלי געש	
שמואל ב	שמואל ב כג	לא	אבי עלבון הערבתי עזמות הברחמי	
שמואל ב	שמואל ב כג	לב	אליחבא השעלבני בני ישן יהונתן	
שמואל ב	שמואל ב כג	לג	שמה ההררי אחיאם בן שרר האררי	
שמואל ב	שמואל ב כג	לד	אליפלט בן אחסבי בן המעכתי אליעם בן אחיתפל הגלני	
שמואל ב	שמואל ב כג	לה	חצרו הכרמלי פערי הארבי	
שמואל ב	שמואל ב כג	לו	יגאל בן נתן מצבה בני הגדי	
שמואל ב	שמואל ב כג	לז	צלק העמני נחרי הבארתי נשאי כלי יואב בן צריה	
שמואל ב	שמואל ב כג	לח	עירא היתרי גרב היתרי	
שמואל ב	שמואל ב כג	לט	אוריה החתי כל שלשים ושבעה	
שמואל ב	שמואל ב כד	א	ויסף אף יהוה לחרות בישראל ויסת את דוד בהם לאמר לך מנה את ישראל ואת יהודה	
שמואל ב	שמואל ב כד	ב	ויאמר המלך אל יואב שר החיל אשר אתו שוט נא בכל שבטי ישראל מדן ועד באר שבע ופקדו את העם וידעתי את מספר העם	
שמואל ב	שמואל ב כד	ג	ויאמר יואב אל המלך ויוסף יהוה אלהיך אל העם כהם וכהם מאה פעמים ועיני אדני המלך ראות ואדני המלך למה חפץ בדבר הזה	
שמואל ב	שמואל ב כד	ד	ויחזק דבר המלך אל יואב ועל שרי החיל ויצא יואב ושרי החיל לפני המלך לפקד את העם את ישראל	
שמואל ב	שמואל ב כד	ה	ויעברו את הירדן ויחנו בערוער ימין העיר אשר בתוך הנחל הגד ואל יעזר	
שמואל ב	שמואל ב כד	ו	ויבאו הגלעדה ואל ארץ תחתים חדשי ויבאו דנה יען וסביב אל צידון	
שמואל ב	שמואל ב כד	ז	ויבאו מבצר צר וכל ערי החוי והכנעני ויצאו אל נגב יהודה באר שבע	
שמואל ב	שמואל ב כד	ח	וישטו בכל הארץ ויבאו מקצה תשעה חדשים ועשרים יום ירושלם	
שמואל ב	שמואל ב כד	ט	ויתן יואב את מספר מפקד העם אל המלך ותהי ישראל שמנה מאות אלף איש חיל שלף חרב ואיש יהודה חמש מאות אלף איש	
שמואל ב	שמואל ב כד	י	ויך לב דוד אתו אחרי כן ספר את העם ויאמר דוד אל יהוה חטאתי מאד אשר עשיתי ועתה יהוה העבר נא את עון עבדך כי נסכלתי מאד	
שמואל ב	שמואל ב כד	יא	ויקם דוד בבקר ודבר יהוה היה אל גד הנביא חזה דוד לאמר	
שמואל ב	שמואל ב כד	יב	הלוך ודברת אל דוד כה אמר יהוה שלש אנכי נוטל עליך בחר לך אחת מהם ואעשה לך	
שמואל ב	שמואל ב כד	יג	ויבא גד אל דוד ויגד לו ויאמר לו התבוא לך שבע שנים רעב בארצך אם שלשה חדשים נסך לפני צריך והוא רדפך ואם היות שלשת ימים דבר בארצך עתה דע וראה מה אשיב שלחי דבר	
שמואל ב	שמואל ב כד	יד	ויאמר דוד אל גד צר לי מאד נפלה נא ביד יהוה כי רבים רחמו וביד אדם אל אפלה	
שמואל ב	שמואל ב כד	טו	ויתן יהוה דבר בישראל מהבקר ועד עת מועד וימת מן העם מדן ועד באר שבע שבעים אלף איש	
שמואל ב	שמואל ב כד	טז	וישלח ידו המלאך ירושלם לשחתה וינחם יהוה אל הרעה ויאמר למלאך המשחית בעם רב עתה הרף ידך ומלאך יהוה היה עם גרן האורנה היבסי	
שמואל ב	שמואל ב כד	יז	ויאמר דוד אל יהוה בראתו את המלאך המכה בעם ויאמר הנה אנכי חטאתי ואנכי העויתי ואלה הצאן מה עשו תהי נא ידך בי ובבית אבי	
שמואל ב	שמואל ב כד	יח	ויבא גד אל דוד ביום ההוא ויאמר לו עלה הקם ליהוה מזבח בגרן ארניה היבסי	
שמואל ב	שמואל ב כד	יט	ויעל דוד כדבר גד כאשר צוה יהוה	
שמואל ב	שמואל ב כד	כ	וישקף ארונה וירא את המלך ואת עבדיו עברים עליו ויצא ארונה וישתחו למלך אפיו ארצה	
שמואל ב	שמואל ב כד	כא	ויאמר ארונה מדוע בא אדני המלך אל עבדו ויאמר דוד לקנות מעמך את הגרן לבנות מזבח ליהוה ותעצר המגפה מעל העם	
שמואל ב	שמואל ב כד	כב	ויאמר ארונה אל דוד יקח ויעל אדני המלך הטוב בעינו ראה הבקר לעלה והמרגים וכלי הבקר לעצים	
שמואל ב	שמואל ב כד	כג	הכל נתן ארונה המלך למלך ויאמר ארונה אל המלך יהוה אלהיך ירצך	
שמואל ב	שמואל ב כד	כד	ויאמר המלך אל ארונה לא כי קנו אקנה מאותך במחיר ולא אעלה ליהוה אלהי עלות חנם ויקן דוד את הגרן ואת הבקר בכסף שקלים חמשים	
שמואל ב	שמואל ב כד	כה	ויבן שם דוד מזבח ליהוה ויעל עלות ושלמים ויעתר יהוה לארץ ותעצר המגפה מעל ישראל	
מלכים א	מלכים א א	א	והמלך דוד זקן בא בימים ויכסהו בבגדים ולא יחם לו	
מלכים א	מלכים א א	ב	ויאמרו לו עבדיו יבקשו לאדני המלך נערה בתולה ועמדה לפני המלך ותהי לו סכנת ושכבה בחיקך וחם לאדני המלך	
מלכים א	מלכים א א	ג	ויבקשו נערה יפה בכל גבול ישראל וימצאו את אבישג השונמית ויבאו אתה למלך	
מלכים א	מלכים א א	ד	והנערה יפה עד מאד ותהי למלך סכנת ותשרתהו והמלך לא ידעה	
מלכים א	מלכים א א	ה	ואדניה בן חגית מתנשא לאמר אני אמלך ויעש לו רכב ופרשים וחמשים איש רצים לפניו	
מלכים א	מלכים א א	ו	ולא עצבו אביו מימיו לאמר מדוע ככה עשית וגם הוא טוב תאר מאד ואתו ילדה אחרי אבשלום	
מלכים א	מלכים א א	ז	ויהיו דבריו עם יואב בן צרויה ועם אביתר הכהן ויעזרו אחרי אדניה	
מלכים א	מלכים א א	ח	וצדוק הכהן ובניהו בן יהוידע ונתן הנביא ושמעי ורעי והגבורים אשר לדוד לא היו עם אדניהו	
מלכים א	מלכים א א	ט	ויזבח אדניהו צאן ובקר ומריא עם אבן הזחלת אשר אצל עין רגל ויקרא את כל אחיו בני המלך ולכל אנשי יהודה עבדי המלך	
מלכים א	מלכים א א	י	ואת נתן הנביא ובניהו ואת הגבורים ואת שלמה אחיו לא קרא	
מלכים א	מלכים א א	יא	ויאמר נתן אל בת שבע אם שלמה לאמר הלוא שמעת כי מלך אדניהו בן חגית ואדנינו דוד לא ידע	
מלכים א	מלכים א א	יב	ועתה לכי איעצך נא עצה ומלטי את נפשך ואת נפש בנך שלמה	
מלכים א	מלכים א א	יג	לכי ובאי אל המלך דוד ואמרת אליו הלא אתה אדני המלך נשבעת לאמתך לאמר כי שלמה בנך ימלך אחרי והוא ישב על כסאי ומדוע מלך אדניהו	
מלכים א	מלכים א א	יד	הנה עודך מדברת שם עם המלך ואני אבוא אחריך ומלאתי את דבריך	
מלכים א	מלכים א א	טו	ותבא בת שבע אל המלך החדרה והמלך זקן מאד ואבישג השונמית משרת את המלך	
מלכים א	מלכים א א	טז	ותקד בת שבע ותשתחו למלך ויאמר המלך מה לך	
מלכים א	מלכים א א	יז	ותאמר לו אדני אתה נשבעת ביהוה אלהיך לאמתך כי שלמה בנך ימלך אחרי והוא ישב על כסאי	
מלכים א	מלכים א א	יח	ועתה הנה אדניה מלך ועתה אדני המלך לא ידעת	
מלכים א	מלכים א א	יט	ויזבח שור ומריא וצאן לרב ויקרא לכל בני המלך ולאביתר הכהן וליאב שר הצבא ולשלמה עבדך לא קרא	
מלכים א	מלכים א א	כ	ואתה אדני המלך עיני כל ישראל עליך להגיד להם מי ישב על כסא אדני המלך אחריו	
מלכים א	מלכים א א	כא	והיה כשכב אדני המלך עם אבתיו והייתי אני ובני שלמה חטאים	
מלכים א	מלכים א א	כב	והנה עודנה מדברת עם המלך ונתן הנביא בא	
מלכים א	מלכים א א	כג	ויגידו למלך לאמר הנה נתן הנביא ויבא לפני המלך וישתחו למלך על אפיו ארצה	
מלכים א	מלכים א א	כד	ויאמר נתן אדני המלך אתה אמרת אדניהו ימלך אחרי והוא ישב על כסאי	
מלכים א	מלכים א א	כה	כי ירד היום ויזבח שור ומריא וצאן לרב ויקרא לכל בני המלך ולשרי הצבא ולאביתר הכהן והנם אכלים ושתים לפניו ויאמרו יחי המלך אדניהו	
מלכים א	מלכים א א	כו	ולי אני עבדך ולצדק הכהן ולבניהו בן יהוידע ולשלמה עבדך לא קרא	
מלכים א	מלכים א א	כז	אם מאת אדני המלך נהיה הדבר הזה ולא הודעת את עבדיך מי ישב על כסא אדני המלך אחריו	
מלכים א	מלכים א א	כח	ויען המלך דוד ויאמר קראו לי לבת שבע ותבא לפני המלך ותעמד לפני המלך	
מלכים א	מלכים א א	כט	וישבע המלך ויאמר חי יהוה אשר פדה את נפשי מכל צרה	
מלכים א	מלכים א א	ל	כי כאשר נשבעתי לך ביהוה אלהי ישראל לאמר כי שלמה בנך ימלך אחרי והוא ישב על כסאי תחתי כי כן אעשה היום הזה	
מלכים א	מלכים א א	לא	ותקד בת שבע אפים ארץ ותשתחו למלך ותאמר יחי אדני המלך דוד לעלם	
מלכים א	מלכים א א	לב	ויאמר המלך דוד קראו לי לצדוק הכהן ולנתן הנביא ולבניהו בן יהוידע ויבאו לפני המלך	
מלכים א	מלכים א א	לג	ויאמר המלך להם קחו עמכם את עבדי אדניכם והרכבתם את שלמה בני על הפרדה אשר לי והורדתם אתו אל גחון	
מלכים א	מלכים א א	לד	ומשח אתו שם צדוק הכהן ונתן הנביא למלך על ישראל ותקעתם בשופר ואמרתם יחי המלך שלמה	
מלכים א	מלכים א א	לה	ועליתם אחריו ובא וישב על כסאי והוא ימלך תחתי ואתו צויתי להיות נגיד על ישראל ועל יהודה	
מלכים א	מלכים א א	לו	ויען בניהו בן יהוידע את המלך ויאמר אמן כן יאמר יהוה אלהי אדני המלך	
מלכים א	מלכים א א	לז	כאשר היה יהוה עם אדני המלך כן יהי עם שלמה ויגדל את כסאו מכסא אדני המלך דוד	
מלכים א	מלכים א א	לח	וירד צדוק הכהן ונתן הנביא ובניהו בן יהוידע והכרתי והפלתי וירכבו את שלמה על פרדת המלך דוד וילכו אתו על גחון	
מלכים א	מלכים א א	לט	ויקח צדוק הכהן את קרן השמן מן האהל וימשח את שלמה ויתקעו בשופר ויאמרו כל העם יחי המלך שלמה	
מלכים א	מלכים א א	מ	ויעלו כל העם אחריו והעם מחללים בחללים ושמחים שמחה גדולה ותבקע הארץ בקולם	
מלכים א	מלכים א א	מא	וישמע אדניהו וכל הקראים אשר אתו והם כלו לאכל וישמע יואב את קול השופר ויאמר מדוע קול הקריה הומה	
מלכים א	מלכים א א	מב	עודנו מדבר והנה יונתן בן אביתר הכהן בא ויאמר אדניהו בא כי איש חיל אתה וטוב תבשר	
מלכים א	מלכים א א	מג	ויען יונתן ויאמר לאדניהו אבל אדנינו המלך דוד המליך את שלמה	
מלכים א	מלכים א א	מד	וישלח אתו המלך את צדוק הכהן ואת נתן הנביא ובניהו בן יהוידע והכרתי והפלתי וירכבו אתו על פרדת המלך	
מלכים א	מלכים א א	מה	וימשחו אתו צדוק הכהן ונתן הנביא למלך בגחון ויעלו משם שמחים ותהם הקריה הוא הקול אשר שמעתם	
מלכים א	מלכים א א	מו	וגם ישב שלמה על כסא המלוכה	
מלכים א	מלכים א א	מז	וגם באו עבדי המלך לברך את אדנינו המלך דוד לאמר ייטב אלהיך את שם שלמה משמך ויגדל את כסאו מכסאך וישתחו המלך על המשכב	
מלכים א	מלכים א א	מח	וגם ככה אמר המלך ברוך יהוה אלהי ישראל אשר נתן היום ישב על כסאי ועיני ראות	
מלכים א	מלכים א א	מט	ויחרדו ויקמו כל הקראים אשר לאדניהו וילכו איש לדרכו	
מלכים א	מלכים א א	נ	ואדניהו ירא מפני שלמה ויקם וילך ויחזק בקרנות המזבח	
מלכים א	מלכים א א	נא	ויגד לשלמה לאמר הנה אדניהו ירא את המלך שלמה והנה אחז בקרנות המזבח לאמר ישבע לי כיום המלך שלמה אם ימית את עבדו בחרב	
מלכים א	מלכים א א	נב	ויאמר שלמה אם יהיה לבן חיל לא יפל משערתו ארצה ואם רעה תמצא בו ומת	
מלכים א	מלכים א א	נג	וישלח המלך שלמה וירדהו מעל המזבח ויבא וישתחו למלך שלמה ויאמר לו שלמה לך לביתך	
מלכים א	מלכים א ב	א	ויקרבו ימי דוד למות ויצו את שלמה בנו לאמר	
מלכים א	מלכים א ב	ב	אנכי הלך בדרך כל הארץ וחזקת והיית לאיש	
מלכים א	מלכים א ב	ג	ושמרת את משמרת יהוה אלהיך ללכת בדרכיו לשמר חקתיו מצותיו ומשפטיו ועדותיו ככתוב בתורת משה למען תשכיל את כל אשר תעשה ואת כל אשר תפנה שם	
מלכים א	מלכים א ב	ד	למען יקים יהוה את דברו אשר דבר עלי לאמר אם ישמרו בניך את דרכם ללכת לפני באמת בכל לבבם ובכל נפשם לאמר לא יכרת לך איש מעל כסא ישראל	
מלכים א	מלכים א ב	ה	וגם אתה ידעת את אשר עשה לי יואב בן צרויה אשר עשה לשני שרי צבאות ישראל לאבנר בן נר ולעמשא בן יתר ויהרגם וישם דמי מלחמה בשלם ויתן דמי מלחמה בחגרתו אשר במתניו ובנעלו אשר ברגליו	
מלכים א	מלכים א ב	ו	ועשית כחכמתך ולא תורד שיבתו בשלם שאל	
מלכים א	מלכים א ב	ז	ולבני ברזלי הגלעדי תעשה חסד והיו באכלי שלחנך כי כן קרבו אלי בברחי מפני אבשלום אחיך	
מלכים א	מלכים א ב	ח	והנה עמך שמעי בן גרא בן הימיני מבחרים והוא קללני קללה נמרצת ביום לכתי מחנים והוא ירד לקראתי הירדן ואשבע לו ביהוה לאמר אם אמיתך בחרב	
מלכים א	מלכים א ב	ט	ועתה אל תנקהו כי איש חכם אתה וידעת את אשר תעשה לו והורדת את שיבתו בדם שאול	
מלכים א	מלכים א ב	י	וישכב דוד עם אבתיו ויקבר בעיר דוד	
מלכים א	מלכים א ב	יא	והימים אשר מלך דוד על ישראל ארבעים שנה בחברון מלך שבע שנים ובירושלם מלך שלשים ושלש שנים	
מלכים א	מלכים א ב	יב	ושלמה ישב על כסא דוד אביו ותכן מלכתו מאד	
מלכים א	מלכים א ב	יג	ויבא אדניהו בן חגית אל בת שבע אם שלמה ותאמר השלום באך ויאמר שלום	
מלכים א	מלכים א ב	יד	ויאמר דבר לי אליך ותאמר דבר	
מלכים א	מלכים א ב	טו	ויאמר את ידעת כי לי היתה המלוכה ועלי שמו כל ישראל פניהם למלך ותסב המלוכה ותהי לאחי כי מיהוה היתה לו	
מלכים א	מלכים א ב	טז	ועתה שאלה אחת אנכי שאל מאתך אל תשבי את פני ותאמר אליו דבר	
מלכים א	מלכים א ב	יז	ויאמר אמרי נא לשלמה המלך כי לא ישיב את פניך ויתן לי את אבישג השונמית לאשה	
מלכים א	מלכים א ב	יח	ותאמר בת שבע טוב אנכי אדבר עליך אל המלך	
מלכים א	מלכים א ב	יט	ותבא בת שבע אל המלך שלמה לדבר לו על אדניהו ויקם המלך לקראתה וישתחו לה וישב על כסאו וישם כסא לאם המלך ותשב לימינו	
מלכים א	מלכים א ב	כ	ותאמר שאלה אחת קטנה אנכי שאלת מאתך אל תשב את פני ויאמר לה המלך שאלי אמי כי לא אשיב את פניך	
מלכים א	מלכים א ב	כא	ותאמר יתן את אבישג השנמית לאדניהו אחיך לאשה	
מלכים א	מלכים א ב	כב	ויען המלך שלמה ויאמר לאמו ולמה את שאלת את אבישג השנמית לאדניהו ושאלי לו את המלוכה כי הוא אחי הגדול ממני ולו ולאביתר הכהן וליואב בן צרויה	
מלכים א	מלכים א ב	כג	וישבע המלך שלמה ביהוה לאמר כה יעשה לי אלהים וכה יוסיף כי בנפשו דבר אדניהו את הדבר הזה	
מלכים א	מלכים א ב	כד	ועתה חי יהוה אשר הכינני ויושיביני על כסא דוד אבי ואשר עשה לי בית כאשר דבר כי היום יומת אדניהו	
מלכים א	מלכים א ב	כה	וישלח המלך שלמה ביד בניהו בן יהוידע ויפגע בו וימת	
מלכים א	מלכים א ב	כו	ולאביתר הכהן אמר המלך ענתת לך על שדיך כי איש מות אתה וביום הזה לא אמיתך כי נשאת את ארון אדני יהוה לפני דוד אבי וכי התענית בכל אשר התענה אבי	
מלכים א	מלכים א ב	כז	ויגרש שלמה את אביתר מהיות כהן ליהוה למלא את דבר יהוה אשר דבר על בית עלי בשלה	
מלכים א	מלכים א ב	כח	והשמעה באה עד יואב כי יואב נטה אחרי אדניה ואחרי אבשלום לא נטה וינס יואב אל אהל יהוה ויחזק בקרנות המזבח	
מלכים א	מלכים א ב	כט	ויגד למלך שלמה כי נס יואב אל אהל יהוה והנה אצל המזבח וישלח שלמה את בניהו בן יהוידע לאמר לך פגע בו	
מלכים א	מלכים א ב	ל	ויבא בניהו אל אהל יהוה ויאמר אליו כה אמר המלך צא ויאמר לא כי פה אמות וישב בניהו את המלך דבר לאמר כה דבר יואב וכה ענני	
מלכים א	מלכים א ב	לא	ויאמר לו המלך עשה כאשר דבר ופגע בו וקברתו והסירת דמי חנם אשר שפך יואב מעלי ומעל בית אבי	
מלכים א	מלכים א ב	לב	והשיב יהוה את דמו על ראשו אשר פגע בשני אנשים צדקים וטבים ממנו ויהרגם בחרב ואבי דוד לא ידע את אבנר בן נר שר צבא ישראל ואת עמשא בן יתר שר צבא יהודה	
מלכים א	מלכים א ב	לג	ושבו דמיהם בראש יואב ובראש זרעו לעלם ולדוד ולזרעו ולביתו ולכסאו יהיה שלום עד עולם מעם יהוה	
מלכים א	מלכים א ב	לד	ויעל בניהו בן יהוידע ויפגע בו וימתהו ויקבר בביתו במדבר	
מלכים א	מלכים א ב	לה	ויתן המלך את בניהו בן יהוידע תחתיו על הצבא ואת צדוק הכהן נתן המלך תחת אביתר	
מלכים א	מלכים א ב	לו	וישלח המלך ויקרא לשמעי ויאמר לו בנה לך בית בירושלם וישבת שם ולא תצא משם אנה ואנה	
מלכים א	מלכים א ב	לז	והיה ביום צאתך ועברת את נחל קדרון ידע תדע כי מות תמות דמך יהיה בראשך	
מלכים א	מלכים א ב	לח	ויאמר שמעי למלך טוב הדבר כאשר דבר אדני המלך כן יעשה עבדך וישב שמעי בירושלם ימים רבים	
מלכים א	מלכים א ב	לט	ויהי מקץ שלש שנים ויברחו שני עבדים לשמעי אל אכיש בן מעכה מלך גת ויגידו לשמעי לאמר הנה עבדיך בגת	
מלכים א	מלכים א ב	מ	ויקם שמעי ויחבש את חמרו וילך גתה אל אכיש לבקש את עבדיו וילך שמעי ויבא את עבדיו מגת	
מלכים א	מלכים א ב	מא	ויגד לשלמה כי הלך שמעי מירושלם גת וישב	
מלכים א	מלכים א ב	מב	וישלח המלך ויקרא לשמעי ויאמר אליו הלוא השבעתיך ביהוה ואעד בך לאמר ביום צאתך והלכת אנה ואנה ידע תדע כי מות תמות ותאמר אלי טוב הדבר שמעתי	
מלכים א	מלכים א ב	מג	ומדוע לא שמרת את שבעת יהוה ואת המצוה אשר צויתי עליך	
מלכים א	מלכים א ב	מד	ויאמר המלך אל שמעי אתה ידעת את כל הרעה אשר ידע לבבך אשר עשית לדוד אבי והשיב יהוה את רעתך בראשך	
מלכים א	מלכים א ב	מה	והמלך שלמה ברוך וכסא דוד יהיה נכון לפני יהוה עד עולם	
מלכים א	מלכים א ב	מו	ויצו המלך את בניהו בן יהוידע ויצא ויפגע בו וימת והממלכה נכונה ביד שלמה	
מלכים א	מלכים א ג	א	ויתחתן שלמה את פרעה מלך מצרים ויקח את בת פרעה ויביאה אל עיר דוד עד כלתו לבנות את ביתו ואת בית יהוה ואת חומת ירושלם סביב	
מלכים א	מלכים א ג	ב	רק העם מזבחים בבמות כי לא נבנה בית לשם יהוה עד הימים ההם	
מלכים א	מלכים א ג	ג	ויאהב שלמה את יהוה ללכת בחקות דוד אביו רק בבמות הוא מזבח ומקטיר	
מלכים א	מלכים א ג	ד	וילך המלך גבענה לזבח שם כי היא הבמה הגדולה אלף עלות יעלה שלמה על המזבח ההוא	
מלכים א	מלכים א ג	ה	בגבעון נראה יהוה אל שלמה בחלום הלילה ויאמר אלהים שאל מה אתן לך	
מלכים א	מלכים א ג	ו	ויאמר שלמה אתה עשית עם עבדך דוד אבי חסד גדול כאשר הלך לפניך באמת ובצדקה ובישרת לבב עמך ותשמר לו את החסד הגדול הזה ותתן לו בן ישב על כסאו כיום הזה	
מלכים א	מלכים א ג	ז	ועתה יהוה אלהי אתה המלכת את עבדך תחת דוד אבי ואנכי נער קטן לא אדע צאת ובא	
מלכים א	מלכים א ג	ח	ועבדך בתוך עמך אשר בחרת עם רב אשר לא ימנה ולא יספר מרב	
מלכים א	מלכים א ג	ט	ונתת לעבדך לב שמע לשפט את עמך להבין בין טוב לרע כי מי יוכל לשפט את עמך הכבד הזה	
מלכים א	מלכים א ג	י	וייטב הדבר בעיני אדני כי שאל שלמה את הדבר הזה	
מלכים א	מלכים א ג	יא	ויאמר אלהים אליו יען אשר שאלת את הדבר הזה ולא שאלת לך ימים רבים ולא שאלת לך עשר ולא שאלת נפש איביך ושאלת לך הבין לשמע משפט	
מלכים א	מלכים א ג	יב	הנה עשיתי כדבריך הנה נתתי לך לב חכם ונבון אשר כמוך לא היה לפניך ואחריך לא יקום כמוך	
מלכים א	מלכים א ג	יג	וגם אשר לא שאלת נתתי לך גם עשר גם כבוד אשר לא היה כמוך איש במלכים כל ימיך	
מלכים א	מלכים א ג	יד	ואם תלך בדרכי לשמר חקי ומצותי כאשר הלך דויד אביך והארכתי את ימיך	
מלכים א	מלכים א ג	טו	ויקץ שלמה והנה חלום ויבוא ירושלם ויעמד לפני ארון ברית אדני ויעל עלות ויעש שלמים ויעש משתה לכל עבדיו	
מלכים א	מלכים א ג	טז	אז תבאנה שתים נשים זנות אל המלך ותעמדנה לפניו	
מלכים א	מלכים א ג	יז	ותאמר האשה האחת בי אדני אני והאשה הזאת ישבת בבית אחד ואלד עמה בבית	
מלכים א	מלכים א ג	יח	ויהי ביום השלישי ללדתי ותלד גם האשה הזאת ואנחנו יחדו אין זר אתנו בבית זולתי שתים אנחנו בבית	
מלכים א	מלכים א ג	יט	וימת בן האשה הזאת לילה אשר שכבה עליו	
מלכים א	מלכים א ג	כ	ותקם בתוך הלילה ותקח את בני מאצלי ואמתך ישנה ותשכיבהו בחיקה ואת בנה המת השכיבה בחיקי	
מלכים א	מלכים א ג	כא	ואקם בבקר להיניק את בני והנה מת ואתבונן אליו בבקר והנה לא היה בני אשר ילדתי	
מלכים א	מלכים א ג	כב	ותאמר האשה האחרת לא כי בני החי ובנך המת וזאת אמרת לא כי בנך המת ובני החי ותדברנה לפני המלך	
מלכים א	מלכים א ג	כג	ויאמר המלך זאת אמרת זה בני החי ובנך המת וזאת אמרת לא כי בנך המת ובני החי	
מלכים א	מלכים א ג	כד	ויאמר המלך קחו לי חרב ויבאו החרב לפני המלך	
מלכים א	מלכים א ג	כה	ויאמר המלך גזרו את הילד החי לשנים ותנו את החצי לאחת ואת החצי לאחת	
מלכים א	מלכים א ג	כו	ותאמר האשה אשר בנה החי אל המלך כי נכמרו רחמיה על בנה ותאמר בי אדני תנו לה את הילוד החי והמת אל תמיתהו וזאת אמרת גם לי גם לך לא יהיה גזרו	
מלכים א	מלכים א ג	כז	ויען המלך ויאמר תנו לה את הילוד החי והמת לא תמיתהו היא אמו	
מלכים א	מלכים א ג	כח	וישמעו כל ישראל את המשפט אשר שפט המלך ויראו מפני המלך כי ראו כי חכמת אלהים בקרבו לעשות משפט	
מלכים א	מלכים א ד	א	ויהי המלך שלמה מלך על כל ישראל	
מלכים א	מלכים א ד	ב	ואלה השרים אשר לו עזריהו בן צדוק הכהן	
מלכים א	מלכים א ד	ג	אליחרף ואחיה בני שישא ספרים יהושפט בן אחילוד המזכיר	
מלכים א	מלכים א ד	ד	ובניהו בן יהוידע על הצבא וצדוק ואביתר כהנים	
מלכים א	מלכים א ד	ה	ועזריהו בן נתן על הנצבים וזבוד בן נתן כהן רעה המלך	
מלכים א	מלכים א ד	ו	ואחישר על הבית ואדנירם בן עבדא על המס	
מלכים א	מלכים א ד	ז	ולשלמה שנים עשר נצבים על כל ישראל וכלכלו את המלך ואת ביתו חדש בשנה יהיה על אחד לכלכל	
מלכים א	מלכים א ד	ח	ואלה שמותם בן חור בהר אפרים	
מלכים א	מלכים א ד	ט	בן דקר במקץ ובשעלבים ובית שמש ואילון בית חנן	
מלכים א	מלכים א ד	י	בן חסד בארבות לו שכה וכל ארץ חפר	
מלכים א	מלכים א ד	יא	בן אבינדב כל נפת דאר טפת בת שלמה היתה לו לאשה	
מלכים א	מלכים א ד	יב	בענא בן אחילוד תענך ומגדו וכל בית שאן אשר אצל צרתנה מתחת ליזרעאל מבית שאן עד אבל מחולה עד מעבר ליקמעם	
מלכים א	מלכים א ד	יג	בן גבר ברמת גלעד לו חות יאיר בן מנשה אשר בגלעד לו חבל ארגב אשר בבשן ששים ערים גדלות חומה ובריח נחשת	
מלכים א	מלכים א ד	יד	אחינדב בן עדא מחנימה	
מלכים א	מלכים א ד	טו	אחימעץ בנפתלי גם הוא לקח את בשמת בת שלמה לאשה	
מלכים א	מלכים א ד	טז	בענא בן חושי באשר ובעלות	
מלכים א	מלכים א ד	יז	יהושפט בן פרוח ביששכר	
מלכים א	מלכים א ד	יח	שמעי בן אלא בבנימן	
מלכים א	מלכים א ד	יט	גבר בן ארי בארץ גלעד ארץ סיחון מלך האמרי ועג מלך הבשן ונציב אחד אשר בארץ	
מלכים א	מלכים א ד	כ	יהודה וישראל רבים כחול אשר על הים לרב אכלים ושתים ושמחים	
מלכים א	מלכים א ה	א	ושלמה היה מושל בכל הממלכות מן הנהר ארץ פלשתים ועד גבול מצרים מגשים מנחה ועבדים את שלמה כל ימי חייו	
מלכים א	מלכים א ה	ב	ויהי לחם שלמה ליום אחד שלשים כר סלת וששים כר קמח	
מלכים א	מלכים א ה	ג	עשרה בקר בראים ועשרים בקר רעי ומאה צאן לבד מאיל וצבי ויחמור וברברים אבוסים	
מלכים א	מלכים א ה	ד	כי הוא רדה בכל עבר הנהר מתפסח ועד עזה בכל מלכי עבר הנהר ושלום היה לו מכל עבריו מסביב	
מלכים א	מלכים א ה	ה	וישב יהודה וישראל לבטח איש תחת גפנו ותחת תאנתו מדן ועד באר שבע כל ימי שלמה	
מלכים א	מלכים א ה	ו	ויהי לשלמה ארבעים אלף ארות סוסים למרכבו ושנים עשר אלף פרשים	
מלכים א	מלכים א ה	ז	וכלכלו הנצבים האלה את המלך שלמה ואת כל הקרב אל שלחן המלך שלמה איש חדשו לא יעדרו דבר	
מלכים א	מלכים א ה	ח	והשערים והתבן לסוסים ולרכש יבאו אל המקום אשר יהיה שם איש כמשפטו	
מלכים א	מלכים א ה	ט	ויתן אלהים חכמה לשלמה ותבונה הרבה מאד ורחב לב כחול אשר על שפת הים	
מלכים א	מלכים א ה	י	ותרב חכמת שלמה מחכמת כל בני קדם ומכל חכמת מצרים	
מלכים א	מלכים א ה	יא	ויחכם מכל האדם מאיתן האזרחי והימן וכלכל ודרדע בני מחול ויהי שמו בכל הגוים סביב	
מלכים א	מלכים א ה	יב	וידבר שלשת אלפים משל ויהי שירו חמשה ואלף	
מלכים א	מלכים א ה	יג	וידבר על העצים מן הארז אשר בלבנון ועד האזוב אשר יצא בקיר וידבר על הבהמה ועל העוף ועל הרמש ועל הדגים	
מלכים א	מלכים א ה	יד	ויבאו מכל העמים לשמע את חכמת שלמה מאת כל מלכי הארץ אשר שמעו את חכמתו	
מלכים א	מלכים א ה	טו	וישלח חירם מלך צור את עבדיו אל שלמה כי שמע כי אתו משחו למלך תחת אביהו כי אהב היה חירם לדוד כל הימים	
מלכים א	מלכים א ה	טז	וישלח שלמה אל חירם לאמר	
מלכים א	מלכים א ה	יז	אתה ידעת את דוד אבי כי לא יכל לבנות בית לשם יהוה אלהיו מפני המלחמה אשר סבבהו עד תת יהוה אתם תחת כפות רגלו	
מלכים א	מלכים א ה	יח	ועתה הניח יהוה אלהי לי מסביב אין שטן ואין פגע רע	
מלכים א	מלכים א ה	יט	והנני אמר לבנות בית לשם יהוה אלהי כאשר דבר יהוה אל דוד אבי לאמר בנך אשר אתן תחתיך על כסאך הוא יבנה הבית לשמי	
מלכים א	מלכים א ה	כ	ועתה צוה ויכרתו לי ארזים מן הלבנון ועבדי יהיו עם עבדיך ושכר עבדיך אתן לך ככל אשר תאמר כי אתה ידעת כי אין בנו איש ידע לכרת עצים כצדנים	
מלכים א	מלכים א ה	כא	ויהי כשמע חירם את דברי שלמה וישמח מאד ויאמר ברוך יהוה היום אשר נתן לדוד בן חכם על העם הרב הזה	
מלכים א	מלכים א ה	כב	וישלח חירם אל שלמה לאמר שמעתי את אשר שלחת אלי אני אעשה את כל חפצך בעצי ארזים ובעצי ברושים	
מלכים א	מלכים א ה	כג	עבדי ירדו מן הלבנון ימה ואני אשימם דברות בים עד המקום אשר תשלח אלי ונפצתים שם ואתה תשא ואתה תעשה את חפצי לתת לחם ביתי	
מלכים א	מלכים א ה	כד	ויהי חירום נתן לשלמה עצי ארזים ועצי ברושים כל חפצו	
מלכים א	מלכים א ה	כה	ושלמה נתן לחירם עשרים אלף כר חטים מכלת לביתו ועשרים כר שמן כתית כה יתן שלמה לחירם שנה בשנה	
מלכים א	מלכים א ה	כו	ויהוה נתן חכמה לשלמה כאשר דבר לו ויהי שלם בין חירם ובין שלמה ויכרתו ברית שניהם	
מלכים א	מלכים א ה	כז	ויעל המלך שלמה מס מכל ישראל ויהי המס שלשים אלף איש	
מלכים א	מלכים א ה	כח	וישלחם לבנונה עשרת אלפים בחדש חליפות חדש יהיו בלבנון שנים חדשים בביתו ואדנירם על המס	
מלכים א	מלכים א ה	כט	ויהי לשלמה שבעים אלף נשא סבל ושמנים אלף חצב בהר	
מלכים א	מלכים א ה	ל	לבד משרי הנצבים לשלמה אשר על המלאכה שלשת אלפים ושלש מאות הרדים בעם העשים במלאכה	
מלכים א	מלכים א ה	לא	ויצו המלך ויסעו אבנים גדלות אבנים יקרות ליסד הבית אבני גזית	
מלכים א	מלכים א ה	לב	ויפסלו בני שלמה ובני חירום והגבלים ויכינו העצים והאבנים לבנות הבית	
מלכים א	מלכים א ו	א	ויהי בשמונים שנה וארבע מאות שנה לצאת בני ישראל מארץ מצרים בשנה הרביעית בחדש זו הוא החדש השני למלך שלמה על ישראל ויבן הבית ליהוה	
מלכים א	מלכים א ו	ב	והבית אשר בנה המלך שלמה ליהוה ששים אמה ארכו ועשרים רחבו ושלשים אמה קומתו	
מלכים א	מלכים א ו	ג	והאולם על פני היכל הבית עשרים אמה ארכו על פני רחב הבית עשר באמה רחבו על פני הבית	
מלכים א	מלכים א ו	ד	ויעש לבית חלוני שקפים אטמים	
מלכים א	מלכים א ו	ה	ויבן על קיר הבית יצוע סביב את קירות הבית סביב להיכל ולדביר ויעש צלעות סביב	
מלכים א	מלכים א ו	ו	היצוע התחתנה חמש באמה רחבה והתיכנה שש באמה רחבה והשלישית שבע באמה רחבה כי מגרעות נתן לבית סביב חוצה לבלתי אחז בקירות הבית	
מלכים א	מלכים א ו	ז	והבית בהבנתו אבן שלמה מסע נבנה ומקבות והגרזן כל כלי ברזל לא נשמע בבית בהבנתו	
מלכים א	מלכים א ו	ח	פתח הצלע התיכנה אל כתף הבית הימנית ובלולים יעלו על התיכנה ומן התיכנה אל השלשים	
מלכים א	מלכים א ו	ט	ויבן את הבית ויכלהו ויספן את הבית גבים ושדרת בארזים	
מלכים א	מלכים א ו	י	ויבן את היצוע על כל הבית חמש אמות קומתו ויאחז את הבית בעצי ארזים	
מלכים א	מלכים א ו	יא	ויהי דבר יהוה אל שלמה לאמר	
מלכים א	מלכים א ו	יב	הבית הזה אשר אתה בנה אם תלך בחקתי ואת משפטי תעשה ושמרת את כל מצותי ללכת בהם והקמתי את דברי אתך אשר דברתי אל דוד אביך	
מלכים א	מלכים א ו	יג	ושכנתי בתוך בני ישראל ולא אעזב את עמי ישראל	
מלכים א	מלכים א ו	יד	ויבן שלמה את הבית ויכלהו	
מלכים א	מלכים א ו	טו	ויבן את קירות הבית מביתה בצלעות ארזים מקרקע הבית עד קירות הספן צפה עץ מבית ויצף את קרקע הבית בצלעות ברושים	
מלכים א	מלכים א ו	טז	ויבן את עשרים אמה מירכותי הבית בצלעות ארזים מן הקרקע עד הקירות ויבן לו מבית לדביר לקדש הקדשים	
מלכים א	מלכים א ו	יז	וארבעים באמה היה הבית הוא ההיכל לפני	
מלכים א	מלכים א ו	יח	וארז אל הבית פנימה מקלעת פקעים ופטורי צצים הכל ארז אין אבן נראה	
מלכים א	מלכים א ו	יט	ודביר בתוך הבית מפנימה הכין לתתן שם את ארון ברית יהוה	
מלכים א	מלכים א ו	כ	ולפני הדביר עשרים אמה ארך ועשרים אמה רחב ועשרים אמה קומתו ויצפהו זהב סגור ויצף מזבח ארז	
מלכים א	מלכים א ו	כא	ויצף שלמה את הבית מפנימה זהב סגור ויעבר ברתיקות זהב לפני הדביר ויצפהו זהב	
מלכים א	מלכים א ו	כב	ואת כל הבית צפה זהב עד תם כל הבית וכל המזבח אשר לדביר צפה זהב	
מלכים א	מלכים א ו	כג	ויעש בדביר שני כרובים עצי שמן עשר אמות קומתו	
מלכים א	מלכים א ו	כד	וחמש אמות כנף הכרוב האחת וחמש אמות כנף הכרוב השנית עשר אמות מקצות כנפיו ועד קצות כנפיו	
מלכים א	מלכים א ו	כה	ועשר באמה הכרוב השני מדה אחת וקצב אחד לשני הכרבים	
מלכים א	מלכים א ו	כו	קומת הכרוב האחד עשר באמה וכן הכרוב השני	
מלכים א	מלכים א ו	כז	ויתן את הכרובים בתוך הבית הפנימי ויפרשו את כנפי הכרבים ותגע כנף האחד בקיר וכנף הכרוב השני נגעת בקיר השני וכנפיהם אל תוך הבית נגעת כנף אל כנף	
מלכים א	מלכים א ו	כח	ויצף את הכרובים זהב	
מלכים א	מלכים א ו	כט	ואת כל קירות הבית מסב קלע פתוחי מקלעות כרובים ותמרת ופטורי צצים מלפנים ולחיצון	
מלכים א	מלכים א ו	ל	ואת קרקע הבית צפה זהב לפנימה ולחיצון	
מלכים א	מלכים א ו	לא	ואת פתח הדביר עשה דלתות עצי שמן האיל מזוזות חמשית	
מלכים א	מלכים א ו	לב	ושתי דלתות עצי שמן וקלע עליהם מקלעות כרובים ותמרות ופטורי צצים וצפה זהב וירד על הכרובים ועל התמרות את הזהב	
מלכים א	מלכים א ו	לג	וכן עשה לפתח ההיכל מזוזות עצי שמן מאת רבעית	
מלכים א	מלכים א ו	לד	ושתי דלתות עצי ברושים שני צלעים הדלת האחת גלילים ושני קלעים הדלת השנית גלילים	
מלכים א	מלכים א ו	לה	וקלע כרובים ותמרות ופטרי צצים וצפה זהב מישר על המחקה	
מלכים א	מלכים א ו	לו	ויבן את החצר הפנימית שלשה טורי גזית וטור כרתת ארזים	
מלכים א	מלכים א ו	לז	בשנה הרביעית יסד בית יהוה בירח זו	
מלכים א	מלכים א ו	לח	ובשנה האחת עשרה בירח בול הוא החדש השמיני כלה הבית לכל דבריו ולכל משפטו ויבנהו שבע שנים	
מלכים א	מלכים א ז	א	ואת ביתו בנה שלמה שלש עשרה שנה ויכל את כל ביתו	
מלכים א	מלכים א ז	ב	ויבן את בית יער הלבנון מאה אמה ארכו וחמשים אמה רחבו ושלשים אמה קומתו על ארבעה טורי עמודי ארזים וכרתות ארזים על העמודים	
מלכים א	מלכים א ז	ג	וספן בארז ממעל על הצלעת אשר על העמודים ארבעים וחמשה חמשה עשר הטור	
מלכים א	מלכים א ז	ד	ושקפים שלשה טורים ומחזה אל מחזה שלש פעמים	
מלכים א	מלכים א ז	ה	וכל הפתחים והמזוזות רבעים שקף ומול מחזה אל מחזה שלש פעמים	
מלכים א	מלכים א ז	ו	ואת אולם העמודים עשה חמשים אמה ארכו ושלשים אמה רחבו ואולם על פניהם ועמדים ועב על פניהם	
מלכים א	מלכים א ז	ז	ואולם הכסא אשר ישפט שם אלם המשפט עשה וספון בארז מהקרקע עד הקרקע	
מלכים א	מלכים א ז	ח	וביתו אשר ישב שם חצר האחרת מבית לאולם כמעשה הזה היה ובית יעשה לבת פרעה אשר לקח שלמה כאולם הזה	
מלכים א	מלכים א ז	ט	כל אלה אבנים יקרת כמדת גזית מגררות במגרה מבית ומחוץ וממסד עד הטפחות ומחוץ עד החצר הגדולה	
מלכים א	מלכים א ז	י	ומיסד אבנים יקרות אבנים גדלות אבני עשר אמות ואבני שמנה אמות	
מלכים א	מלכים א ז	יא	ומלמעלה אבנים יקרות כמדות גזית וארז	
מלכים א	מלכים א ז	יב	וחצר הגדולה סביב שלשה טורים גזית וטור כרתת ארזים ולחצר בית יהוה הפנימית ולאלם הבית	
מלכים א	מלכים א ז	יג	וישלח המלך שלמה ויקח את חירם מצר	
מלכים א	מלכים א ז	יד	בן אשה אלמנה הוא ממטה נפתלי ואביו איש צרי חרש נחשת וימלא את החכמה ואת התבונה ואת הדעת לעשות כל מלאכה בנחשת ויבוא אל המלך שלמה ויעש את כל מלאכתו	
מלכים א	מלכים א ז	טו	ויצר את שני העמודים נחשת שמנה עשרה אמה קומת העמוד האחד וחוט שתים עשרה אמה יסב את העמוד השני	
מלכים א	מלכים א ז	טז	ושתי כתרת עשה לתת על ראשי העמודים מצק נחשת חמש אמות קומת הכתרת האחת וחמש אמות קומת הכתרת השנית	
מלכים א	מלכים א ז	יז	שבכים מעשה שבכה גדלים מעשה שרשרות לכתרת אשר על ראש העמודים שבעה לכתרת האחת ושבעה לכתרת השנית	
מלכים א	מלכים א ז	יח	ויעש את העמודים ושני טורים סביב על השבכה האחת לכסות את הכתרת אשר על ראש הרמנים וכן עשה לכתרת השנית	
מלכים א	מלכים א ז	יט	וכתרת אשר על ראש העמודים מעשה שושן באולם ארבע אמות	
מלכים א	מלכים א ז	כ	וכתרת על שני העמודים גם ממעל מלעמת הבטן אשר לעבר שבכה והרמונים מאתים טרים סביב על הכתרת השנית	
מלכים א	מלכים א ז	כא	ויקם את העמדים לאלם ההיכל ויקם את העמוד הימני ויקרא את שמו יכין ויקם את העמוד השמאלי ויקרא את שמו בעז	
מלכים א	מלכים א ז	כב	ועל ראש העמודים מעשה שושן ותתם מלאכת העמודים	
מלכים א	מלכים א ז	כג	ויעש את הים מוצק עשר באמה משפתו עד שפתו עגל סביב וחמש באמה קומתו וקוה שלשים באמה יסב אתו סביב	
מלכים א	מלכים א ז	כד	ופקעים מתחת לשפתו סביב סבבים אתו עשר באמה מקפים את הים סביב שני טורים הפקעים יצקים ביצקתו	
מלכים א	מלכים א ז	כה	עמד על שני עשר בקר שלשה פנים צפונה ושלשה פנים ימה ושלשה פנים נגבה ושלשה פנים מזרחה והים עליהם מלמעלה וכל אחריהם ביתה	
מלכים א	מלכים א ז	כו	ועביו טפח ושפתו כמעשה שפת כוס פרח שושן אלפים בת יכיל	
מלכים א	מלכים א ז	כז	ויעש את המכנות עשר נחשת ארבע באמה ארך המכונה האחת וארבע באמה רחבה ושלש באמה קומתה	
מלכים א	מלכים א ז	כח	וזה מעשה המכונה מסגרת להם ומסגרת בין השלבים	
מלכים א	מלכים א ז	כט	ועל המסגרות אשר בין השלבים אריות בקר וכרובים ועל השלבים כן ממעל ומתחת לאריות ולבקר ליות מעשה מורד	
מלכים א	מלכים א ז	ל	וארבעה אופני נחשת למכונה האחת וסרני נחשת וארבעה פעמתיו כתפת להם מתחת לכיר הכתפת יצקות מעבר איש ליות	
מלכים א	מלכים א ז	לא	ופיהו מבית לכתרת ומעלה באמה ופיה עגל מעשה כן אמה וחצי האמה וגם על פיה מקלעות ומסגרתיהם מרבעות לא עגלות	
מלכים א	מלכים א ז	לב	וארבעת האופנים למתחת למסגרות וידות האופנים במכונה וקומת האופן האחד אמה וחצי האמה	
מלכים א	מלכים א ז	לג	ומעשה האופנים כמעשה אופן המרכבה ידותם וגביהם וחשקיהם וחשריהם הכל מוצק	
מלכים א	מלכים א ז	לד	וארבע כתפות אל ארבע פנות המכנה האחת מן המכנה כתפיה	
מלכים א	מלכים א ז	לה	ובראש המכונה חצי האמה קומה עגל סביב ועל ראש המכנה ידתיה ומסגרתיה ממנה	
מלכים א	מלכים א ז	לו	ויפתח על הלחת ידתיה ועל ומסגרתיה כרובים אריות ותמרת כמער איש וליות סביב	
מלכים א	מלכים א ז	לז	כזאת עשה את עשר המכנות מוצק אחד מדה אחת קצב אחד לכלהנה	
מלכים א	מלכים א ז	לח	ויעש עשרה כירות נחשת ארבעים בת יכיל הכיור האחד ארבע באמה הכיור האחד כיור אחד על המכונה האחת לעשר המכנות	
מלכים א	מלכים א ז	לט	ויתן את המכנות חמש על כתף הבית מימין וחמש על כתף הבית משמאלו ואת הים נתן מכתף הבית הימנית קדמה ממול נגב	
מלכים א	מלכים א ז	מ	ויעש חירום את הכירות ואת היעים ואת המזרקות ויכל חירם לעשות את כל המלאכה אשר עשה למלך שלמה בית יהוה	
מלכים א	מלכים א ז	מא	עמדים שנים וגלת הכתרת אשר על ראש העמדים שתים והשבכות שתים לכסות את שתי גלת הכתרת אשר על ראש העמודים	
מלכים א	מלכים א ז	מב	ואת הרמנים ארבע מאות לשתי השבכות שני טורים רמנים לשבכה האחת לכסות את שתי גלת הכתרת אשר על פני העמודים	
מלכים א	מלכים א ז	מג	ואת המכנות עשר ואת הכירת עשרה על המכנות	
מלכים א	מלכים א ז	מד	ואת הים האחד ואת הבקר שנים עשר תחת הים	
מלכים א	מלכים א ז	מה	ואת הסירות ואת היעים ואת המזרקות ואת כל הכלים האהל אשר עשה חירם למלך שלמה בית יהוה נחשת ממרט	
מלכים א	מלכים א ז	מו	בככר הירדן יצקם המלך במעבה האדמה בין סכות ובין צרתן	
מלכים א	מלכים א ז	מז	וינח שלמה את כל הכלים מרב מאד מאד לא נחקר משקל הנחשת	
מלכים א	מלכים א ז	מח	ויעש שלמה את כל הכלים אשר בית יהוה את מזבח הזהב ואת השלחן אשר עליו לחם הפנים זהב	
מלכים א	מלכים א ז	מט	ואת המנרות חמש מימין וחמש משמאול לפני הדביר זהב סגור והפרח והנרת והמלקחים זהב	
מלכים א	מלכים א ז	נ	והספות והמזמרות והמזרקות והכפות והמחתות זהב סגור והפתות לדלתות הבית הפנימי לקדש הקדשים לדלתי הבית להיכל זהב	
מלכים א	מלכים א ז	נא	ותשלם כל המלאכה אשר עשה המלך שלמה בית יהוה ויבא שלמה את קדשי דוד אביו את הכסף ואת הזהב ואת הכלים נתן באצרות בית יהוה	
מלכים א	מלכים א ח	א	אז יקהל שלמה את זקני ישראל את כל ראשי המטות נשיאי האבות לבני ישראל אל המלך שלמה ירושלם להעלות את ארון ברית יהוה מעיר דוד היא ציון	
מלכים א	מלכים א ח	ב	ויקהלו אל המלך שלמה כל איש ישראל בירח האתנים בחג הוא החדש השביעי	
מלכים א	מלכים א ח	ג	ויבאו כל זקני ישראל וישאו הכהנים את הארון	
מלכים א	מלכים א ח	ד	ויעלו את ארון יהוה ואת אהל מועד ואת כל כלי הקדש אשר באהל ויעלו אתם הכהנים והלוים	
מלכים א	מלכים א ח	ה	והמלך שלמה וכל עדת ישראל הנועדים עליו אתו לפני הארון מזבחים צאן ובקר אשר לא יספרו ולא ימנו מרב	
מלכים א	מלכים א ח	ו	ויבאו הכהנים את ארון ברית יהוה אל מקומו אל דביר הבית אל קדש הקדשים אל תחת כנפי הכרובים	
מלכים א	מלכים א ח	ז	כי הכרובים פרשים כנפים אל מקום הארון ויסכו הכרבים על הארון ועל בדיו מלמעלה	
מלכים א	מלכים א ח	ח	ויארכו הבדים ויראו ראשי הבדים מן הקדש על פני הדביר ולא יראו החוצה ויהיו שם עד היום הזה	
מלכים א	מלכים א ח	ט	אין בארון רק שני לחות האבנים אשר הנח שם משה בחרב אשר כרת יהוה עם בני ישראל בצאתם מארץ מצרים	
מלכים א	מלכים א ח	י	ויהי בצאת הכהנים מן הקדש והענן מלא את בית יהוה	
מלכים א	מלכים א ח	יא	ולא יכלו הכהנים לעמד לשרת מפני הענן כי מלא כבוד יהוה את בית יהוה	
מלכים א	מלכים א ח	יב	אז אמר שלמה יהוה אמר לשכן בערפל	
מלכים א	מלכים א ח	יג	בנה בניתי בית זבל לך מכון לשבתך עולמים	
מלכים א	מלכים א ח	יד	ויסב המלך את פניו ויברך את כל קהל ישראל וכל קהל ישראל עמד	
מלכים א	מלכים א ח	טו	ויאמר ברוך יהוה אלהי ישראל אשר דבר בפיו את דוד אבי ובידו מלא לאמר	
מלכים א	מלכים א ח	טז	מן היום אשר הוצאתי את עמי את ישראל ממצרים לא בחרתי בעיר מכל שבטי ישראל לבנות בית להיות שמי שם ואבחר בדוד להיות על עמי ישראל	
מלכים א	מלכים א ח	יז	ויהי עם לבב דוד אבי לבנות בית לשם יהוה אלהי ישראל	
מלכים א	מלכים א ח	יח	ויאמר יהוה אל דוד אבי יען אשר היה עם לבבך לבנות בית לשמי הטיבת כי היה עם לבבך	
מלכים א	מלכים א ח	יט	רק אתה לא תבנה הבית כי אם בנך היצא מחלציך הוא יבנה הבית לשמי	
מלכים א	מלכים א ח	כ	ויקם יהוה את דברו אשר דבר ואקם תחת דוד אבי ואשב על כסא ישראל כאשר דבר יהוה ואבנה הבית לשם יהוה אלהי ישראל	
מלכים א	מלכים א ח	כא	ואשם שם מקום לארון אשר שם ברית יהוה אשר כרת עם אבתינו בהוציאו אתם מארץ מצרים	
מלכים א	מלכים א ח	כב	ויעמד שלמה לפני מזבח יהוה נגד כל קהל ישראל ויפרש כפיו השמים	
מלכים א	מלכים א ח	כג	ויאמר יהוה אלהי ישראל אין כמוך אלהים בשמים ממעל ועל הארץ מתחת שמר הברית והחסד לעבדיך ההלכים לפניך בכל לבם	
מלכים א	מלכים א ח	כד	אשר שמרת לעבדך דוד אבי את אשר דברת לו ותדבר בפיך ובידך מלאת כיום הזה	
מלכים א	מלכים א ח	כה	ועתה יהוה אלהי ישראל שמר לעבדך דוד אבי את אשר דברת לו לאמר לא יכרת לך איש מלפני ישב על כסא ישראל רק אם ישמרו בניך את דרכם ללכת לפני כאשר הלכת לפני	
מלכים א	מלכים א ח	כו	ועתה אלהי ישראל יאמן נא דבריך אשר דברת לעבדך דוד אבי	
מלכים א	מלכים א ח	כז	כי האמנם ישב אלהים על הארץ הנה השמים ושמי השמים לא יכלכלוך אף כי הבית הזה אשר בניתי	
מלכים א	מלכים א ח	כח	ופנית אל תפלת עבדך ואל תחנתו יהוה אלהי לשמע אל הרנה ואל התפלה אשר עבדך מתפלל לפניך היום	
מלכים א	מלכים א ח	כט	להיות עינך פתחות אל הבית הזה לילה ויום אל המקום אשר אמרת יהיה שמי שם לשמע אל התפלה אשר יתפלל עבדך אל המקום הזה	
מלכים א	מלכים א ח	ל	ושמעת אל תחנת עבדך ועמך ישראל אשר יתפללו אל המקום הזה ואתה תשמע אל מקום שבתך אל השמים ושמעת וסלחת	
מלכים א	מלכים א ח	לא	את אשר יחטא איש לרעהו ונשא בו אלה להאלתו ובא אלה לפני מזבחך בבית הזה	
מלכים א	מלכים א ח	לב	ואתה תשמע השמים ועשית ושפטת את עבדיך להרשיע רשע לתת דרכו בראשו ולהצדיק צדיק לתת לו כצדקתו	
מלכים א	מלכים א ח	לג	בהנגף עמך ישראל לפני אויב אשר יחטאו לך ושבו אליך והודו את שמך והתפללו והתחננו אליך בבית הזה	
מלכים א	מלכים א ח	לד	ואתה תשמע השמים וסלחת לחטאת עמך ישראל והשבתם אל האדמה אשר נתת לאבותם	
מלכים א	מלכים א ח	לה	בהעצר שמים ולא יהיה מטר כי יחטאו לך והתפללו אל המקום הזה והודו את שמך ומחטאתם ישובון כי תענם	
מלכים א	מלכים א ח	לו	ואתה תשמע השמים וסלחת לחטאת עבדיך ועמך ישראל כי תורם את הדרך הטובה אשר ילכו בה ונתתה מטר על ארצך אשר נתתה לעמך לנחלה	
מלכים א	מלכים א ח	לז	רעב כי יהיה בארץ דבר כי יהיה שדפון ירקון ארבה חסיל כי יהיה כי יצר לו איבו בארץ שעריו כל נגע כל מחלה	
מלכים א	מלכים א ח	לח	כל תפלה כל תחנה אשר תהיה לכל האדם לכל עמך ישראל אשר ידעון איש נגע לבבו ופרש כפיו אל הבית הזה	
מלכים א	מלכים א ח	לט	ואתה תשמע השמים מכון שבתך וסלחת ועשית ונתת לאיש ככל דרכיו אשר תדע את לבבו כי אתה ידעת לבדך את לבב כל בני האדם	
מלכים א	מלכים א ח	מ	למען יראוך כל הימים אשר הם חיים על פני האדמה אשר נתתה לאבתינו	
מלכים א	מלכים א ח	מא	וגם אל הנכרי אשר לא מעמך ישראל הוא ובא מארץ רחוקה למען שמך	
מלכים א	מלכים א ח	מב	כי ישמעון את שמך הגדול ואת ידך החזקה וזרעך הנטויה ובא והתפלל אל הבית הזה	
מלכים א	מלכים א ח	מג	אתה תשמע השמים מכון שבתך ועשית ככל אשר יקרא אליך הנכרי למען ידעון כל עמי הארץ את שמך ליראה אתך כעמך ישראל ולדעת כי שמך נקרא על הבית הזה אשר בניתי	
מלכים א	מלכים א ח	מד	כי יצא עמך למלחמה על איבו בדרך אשר תשלחם והתפללו אל יהוה דרך העיר אשר בחרת בה והבית אשר בנתי לשמך	
מלכים א	מלכים א ח	מה	ושמעת השמים את תפלתם ואת תחנתם ועשית משפטם	
מלכים א	מלכים א ח	מו	כי יחטאו לך כי אין אדם אשר לא יחטא ואנפת בם ונתתם לפני אויב ושבום שביהם אל ארץ האויב רחוקה או קרובה	
מלכים א	מלכים א ח	מז	והשיבו אל לבם בארץ אשר נשבו שם ושבו והתחננו אליך בארץ שביהם לאמר חטאנו והעוינו רשענו	
מלכים א	מלכים א ח	מח	ושבו אליך בכל לבבם ובכל נפשם בארץ איביהם אשר שבו אתם והתפללו אליך דרך ארצם אשר נתתה לאבותם העיר אשר בחרת והבית אשר בנית לשמך	
מלכים א	מלכים א ח	מט	ושמעת השמים מכון שבתך את תפלתם ואת תחנתם ועשית משפטם	
מלכים א	מלכים א ח	נ	וסלחת לעמך אשר חטאו לך ולכל פשעיהם אשר פשעו בך ונתתם לרחמים לפני שביהם ורחמום	
מלכים א	מלכים א ח	נא	כי עמך ונחלתך הם אשר הוצאת ממצרים מתוך כור הברזל	
מלכים א	מלכים א ח	נב	להיות עיניך פתחות אל תחנת עבדך ואל תחנת עמך ישראל לשמע אליהם בכל קראם אליך	
מלכים א	מלכים א ח	נג	כי אתה הבדלתם לך לנחלה מכל עמי הארץ כאשר דברת ביד משה עבדך בהוציאך את אבתינו ממצרים אדני יהוה	
מלכים א	מלכים א ח	נד	ויהי ככלות שלמה להתפלל אל יהוה את כל התפלה והתחנה הזאת קם מלפני מזבח יהוה מכרע על ברכיו וכפיו פרשות השמים	
מלכים א	מלכים א ח	נה	ויעמד ויברך את כל קהל ישראל קול גדול לאמר	
מלכים א	מלכים א ח	נו	ברוך יהוה אשר נתן מנוחה לעמו ישראל ככל אשר דבר לא נפל דבר אחד מכל דברו הטוב אשר דבר ביד משה עבדו	
מלכים א	מלכים א ח	נז	יהי יהוה אלהינו עמנו כאשר היה עם אבתינו אל יעזבנו ואל יטשנו	
מלכים א	מלכים א ח	נח	להטות לבבנו אליו ללכת בכל דרכיו ולשמר מצותיו וחקיו ומשפטיו אשר צוה את אבתינו	
מלכים א	מלכים א ח	נט	ויהיו דברי אלה אשר התחננתי לפני יהוה קרבים אל יהוה אלהינו יומם ולילה לעשות משפט עבדו ומשפט עמו ישראל דבר יום ביומו	
מלכים א	מלכים א ח	ס	למען דעת כל עמי הארץ כי יהוה הוא האלהים אין עוד	
מלכים א	מלכים א ח	סא	והיה לבבכם שלם עם יהוה אלהינו ללכת בחקיו ולשמר מצותיו כיום הזה	
מלכים א	מלכים א ח	סב	והמלך וכל ישראל עמו זבחים זבח לפני יהוה	
מלכים א	מלכים א ח	סג	ויזבח שלמה את זבח השלמים אשר זבח ליהוה בקר עשרים ושנים אלף וצאן מאה ועשרים אלף ויחנכו את בית יהוה המלך וכל בני ישראל	
מלכים א	מלכים א ח	סד	ביום ההוא קדש המלך את תוך החצר אשר לפני בית יהוה כי עשה שם את העלה ואת המנחה ואת חלבי השלמים כי מזבח הנחשת אשר לפני יהוה קטן מהכיל את העלה ואת המנחה ואת חלבי השלמים	
מלכים א	מלכים א ח	סה	ויעש שלמה בעת ההיא את החג וכל ישראל עמו קהל גדול מלבוא חמת עד נחל מצרים לפני יהוה אלהינו שבעת ימים ושבעת ימים ארבעה עשר יום	
מלכים א	מלכים א ח	סו	ביום השמיני שלח את העם ויברכו את המלך וילכו לאהליהם שמחים וטובי לב על כל הטובה אשר עשה יהוה לדוד עבדו ולישראל עמו	
מלכים א	מלכים א ט	א	ויהי ככלות שלמה לבנות את בית יהוה ואת בית המלך ואת כל חשק שלמה אשר חפץ לעשות	
מלכים א	מלכים א ט	ב	וירא יהוה אל שלמה שנית כאשר נראה אליו בגבעון	
מלכים א	מלכים א ט	ג	ויאמר יהוה אליו שמעתי את תפלתך ואת תחנתך אשר התחננתה לפני הקדשתי את הבית הזה אשר בנתה לשום שמי שם עד עולם והיו עיני ולבי שם כל הימים	
מלכים א	מלכים א ט	ד	ואתה אם תלך לפני כאשר הלך דוד אביך בתם לבב ובישר לעשות ככל אשר צויתיך חקי ומשפטי תשמר	
מלכים א	מלכים א ט	ה	והקמתי את כסא ממלכתך על ישראל לעלם כאשר דברתי על דוד אביך לאמר לא יכרת לך איש מעל כסא ישראל	
מלכים א	מלכים א ט	ו	אם שוב תשבון אתם ובניכם מאחרי ולא תשמרו מצותי חקתי אשר נתתי לפניכם והלכתם ועבדתם אלהים אחרים והשתחויתם להם	
מלכים א	מלכים א ט	ז	והכרתי את ישראל מעל פני האדמה אשר נתתי להם ואת הבית אשר הקדשתי לשמי אשלח מעל פני והיה ישראל למשל ולשנינה בכל העמים	
מלכים א	מלכים א ט	ח	והבית הזה יהיה עליון כל עבר עליו ישם ושרק ואמרו על מה עשה יהוה ככה לארץ הזאת ולבית הזה	
מלכים א	מלכים א ט	ט	ואמרו על אשר עזבו את יהוה אלהיהם אשר הוציא את אבתם מארץ מצרים ויחזקו באלהים אחרים וישתחו להם ויעבדם על כן הביא יהוה עליהם את כל הרעה הזאת	
מלכים א	מלכים א ט	י	ויהי מקצה עשרים שנה אשר בנה שלמה את שני הבתים את בית יהוה ואת בית המלך	
מלכים א	מלכים א ט	יא	חירם מלך צר נשא את שלמה בעצי ארזים ובעצי ברושים ובזהב לכל חפצו אז יתן המלך שלמה לחירם עשרים עיר בארץ הגליל	
מלכים א	מלכים א ט	יב	ויצא חירם מצר לראות את הערים אשר נתן לו שלמה ולא ישרו בעיניו	
מלכים א	מלכים א ט	יג	ויאמר מה הערים האלה אשר נתתה לי אחי ויקרא להם ארץ כבול עד היום הזה	
מלכים א	מלכים א ט	יד	וישלח חירם למלך מאה ועשרים ככר זהב	
מלכים א	מלכים א ט	טו	וזה דבר המס אשר העלה המלך שלמה לבנות את בית יהוה ואת ביתו ואת המלוא ואת חומת ירושלם ואת חצר ואת מגדו ואת גזר	
מלכים א	מלכים א ט	טז	פרעה מלך מצרים עלה וילכד את גזר וישרפה באש ואת הכנעני הישב בעיר הרג ויתנה שלחים לבתו אשת שלמה	
מלכים א	מלכים א ט	יז	ויבן שלמה את גזר ואת בית חרן תחתון	
מלכים א	מלכים א ט	יח	ואת בעלת ואת תמר במדבר בארץ	
מלכים א	מלכים א ט	יט	ואת כל ערי המסכנות אשר היו לשלמה ואת ערי הרכב ואת ערי הפרשים ואת חשק שלמה אשר חשק לבנות בירושלם ובלבנון ובכל ארץ ממשלתו	
מלכים א	מלכים א ט	כ	כל העם הנותר מן האמרי החתי הפרזי החוי והיבוסי אשר לא מבני ישראל המה	
מלכים א	מלכים א ט	כא	בניהם אשר נתרו אחריהם בארץ אשר לא יכלו בני ישראל להחרימם ויעלם שלמה למס עבד עד היום הזה	
מלכים א	מלכים א ט	כב	ומבני ישראל לא נתן שלמה עבד כי הם אנשי המלחמה ועבדיו ושריו ושלשיו ושרי רכבו ופרשיו	
מלכים א	מלכים א ט	כג	אלה שרי הנצבים אשר על המלאכה לשלמה חמשים וחמש מאות הרדים בעם העשים במלאכה	
מלכים א	מלכים א ט	כד	אך בת פרעה עלתה מעיר דוד אל ביתה אשר בנה לה אז בנה את המלוא	
מלכים א	מלכים א ט	כה	והעלה שלמה שלש פעמים בשנה עלות ושלמים על המזבח אשר בנה ליהוה והקטיר אתו אשר לפני יהוה ושלם את הבית	
מלכים א	מלכים א ט	כו	ואני עשה המלך שלמה בעציון גבר אשר את אלות על שפת ים סוף בארץ אדום	
מלכים א	מלכים א ט	כז	וישלח חירם באני את עבדיו אנשי אניות ידעי הים עם עבדי שלמה	
מלכים א	מלכים א ט	כח	ויבאו אופירה ויקחו משם זהב ארבע מאות ועשרים ככר ויבאו אל המלך שלמה	
מלכים א	מלכים א י	א	ומלכת שבא שמעת את שמע שלמה לשם יהוה ותבא לנסתו בחידות	
מלכים א	מלכים א י	ב	ותבא ירושלמה בחיל כבד מאד גמלים נשאים בשמים וזהב רב מאד ואבן יקרה ותבא אל שלמה ותדבר אליו את כל אשר היה עם לבבה	
מלכים א	מלכים א י	ג	ויגד לה שלמה את כל דבריה לא היה דבר נעלם מן המלך אשר לא הגיד לה	
מלכים א	מלכים א י	ד	ותרא מלכת שבא את כל חכמת שלמה והבית אשר בנה	
מלכים א	מלכים א י	ה	ומאכל שלחנו ומושב עבדיו ומעמד משרתו ומלבשיהם ומשקיו ועלתו אשר יעלה בית יהוה ולא היה בה עוד רוח	
מלכים א	מלכים א י	ו	ותאמר אל המלך אמת היה הדבר אשר שמעתי בארצי על דבריך ועל חכמתך	
מלכים א	מלכים א י	ז	ולא האמנתי לדברים עד אשר באתי ותראינה עיני והנה לא הגד לי החצי הוספת חכמה וטוב אל השמועה אשר שמעתי	
מלכים א	מלכים א י	ח	אשרי אנשיך אשרי עבדיך אלה העמדים לפניך תמיד השמעים את חכמתך	
מלכים א	מלכים א י	ט	יהי יהוה אלהיך ברוך אשר חפץ בך לתתך על כסא ישראל באהבת יהוה את ישראל לעלם וישימך למלך לעשות משפט וצדקה	
מלכים א	מלכים א י	י	ותתן למלך מאה ועשרים ככר זהב ובשמים הרבה מאד ואבן יקרה לא בא כבשם ההוא עוד לרב אשר נתנה מלכת שבא למלך שלמה	
מלכים א	מלכים א י	יא	וגם אני חירם אשר נשא זהב מאופיר הביא מאפיר עצי אלמגים הרבה מאד ואבן יקרה	
מלכים א	מלכים א י	יב	ויעש המלך את עצי האלמגים מסעד לבית יהוה ולבית המלך וכנרות ונבלים לשרים לא בא כן עצי אלמגים ולא נראה עד היום הזה	
מלכים א	מלכים א י	יג	והמלך שלמה נתן למלכת שבא את כל חפצה אשר שאלה מלבד אשר נתן לה כיד המלך שלמה ותפן ותלך לארצה היא ועבדיה	
מלכים א	מלכים א י	יד	ויהי משקל הזהב אשר בא לשלמה בשנה אחת שש מאות ששים ושש ככר זהב	
מלכים א	מלכים א י	טו	לבד מאנשי התרים ומסחר הרכלים וכל מלכי הערב ופחות הארץ	
מלכים א	מלכים א י	טז	ויעש המלך שלמה מאתים צנה זהב שחוט שש מאות זהב יעלה על הצנה האחת	
מלכים א	מלכים א י	יז	ושלש מאות מגנים זהב שחוט שלשת מנים זהב יעלה על המגן האחת ויתנם המלך בית יער הלבנון	
מלכים א	מלכים א י	יח	ויעש המלך כסא שן גדול ויצפהו זהב מופז	
מלכים א	מלכים א י	יט	שש מעלות לכסה וראש עגל לכסה מאחריו וידת מזה ומזה אל מקום השבת ושנים אריות עמדים אצל הידות	
מלכים א	מלכים א י	כ	ושנים עשר אריים עמדים שם על שש המעלות מזה ומזה לא נעשה כן לכל ממלכות	
מלכים א	מלכים א י	כא	וכל כלי משקה המלך שלמה זהב וכל כלי בית יער הלבנון זהב סגור אין כסף לא נחשב בימי שלמה למאומה	
מלכים א	מלכים א י	כב	כי אני תרשיש למלך בים עם אני חירם אחת לשלש שנים תבוא אני תרשיש נשאת זהב וכסף שנהבים וקפים ותכיים	
מלכים א	מלכים א י	כג	ויגדל המלך שלמה מכל מלכי הארץ לעשר ולחכמה	
מלכים א	מלכים א י	כד	וכל הארץ מבקשים את פני שלמה לשמע את חכמתו אשר נתן אלהים בלבו	
מלכים א	מלכים א י	כה	והמה מבאים איש מנחתו כלי כסף וכלי זהב ושלמות ונשק ובשמים סוסים ופרדים דבר שנה בשנה	
מלכים א	מלכים א י	כו	ויאסף שלמה רכב ופרשים ויהי לו אלף וארבע מאות רכב ושנים עשר אלף פרשים וינחם בערי הרכב ועם המלך בירושלם	
מלכים א	מלכים א י	כז	ויתן המלך את הכסף בירושלם כאבנים ואת הארזים נתן כשקמים אשר בשפלה לרב	
מלכים א	מלכים א י	כח	ומוצא הסוסים אשר לשלמה ממצרים ומקוה סחרי המלך יקחו מקוה במחיר	
מלכים א	מלכים א י	כט	ותעלה ותצא מרכבה ממצרים בשש מאות כסף וסוס בחמשים ומאה וכן לכל מלכי החתים ולמלכי ארם בידם יצאו	
מלכים א	מלכים א יא	א	והמלך שלמה אהב נשים נכריות רבות ואת בת פרעה מואביות עמניות אדמית צדנית חתית	
מלכים א	מלכים א יא	ב	מן הגוים אשר אמר יהוה אל בני ישראל לא תבאו בהם והם לא יבאו בכם אכן יטו את לבבכם אחרי אלהיהם בהם דבק שלמה לאהבה	
מלכים א	מלכים א יא	ג	ויהי לו נשים שרות שבע מאות ופלגשים שלש מאות ויטו נשיו את לבו	
מלכים א	מלכים א יא	ד	ויהי לעת זקנת שלמה נשיו הטו את לבבו אחרי אלהים אחרים ולא היה לבבו שלם עם יהוה אלהיו כלבב דויד אביו	
מלכים א	מלכים א יא	ה	וילך שלמה אחרי עשתרת אלהי צדנים ואחרי מלכם שקץ עמנים	
מלכים א	מלכים א יא	ו	ויעש שלמה הרע בעיני יהוה ולא מלא אחרי יהוה כדוד אביו	
מלכים א	מלכים א יא	ז	אז יבנה שלמה במה לכמוש שקץ מואב בהר אשר על פני ירושלם ולמלך שקץ בני עמון	
מלכים א	מלכים א יא	ח	וכן עשה לכל נשיו הנכריות מקטירות ומזבחות לאלהיהן	
מלכים א	מלכים א יא	ט	ויתאנף יהוה בשלמה כי נטה לבבו מעם יהוה אלהי ישראל הנראה אליו פעמים	
מלכים א	מלכים א יא	י	וצוה אליו על הדבר הזה לבלתי לכת אחרי אלהים אחרים ולא שמר את אשר צוה יהוה	
מלכים א	מלכים א יא	יא	ויאמר יהוה לשלמה יען אשר היתה זאת עמך ולא שמרת בריתי וחקתי אשר צויתי עליך קרע אקרע את הממלכה מעליך ונתתיה לעבדך	
מלכים א	מלכים א יא	יב	אך בימיך לא אעשנה למען דוד אביך מיד בנך אקרענה	
מלכים א	מלכים א יא	יג	רק את כל הממלכה לא אקרע שבט אחד אתן לבנך למען דוד עבדי ולמען ירושלם אשר בחרתי	
מלכים א	מלכים א יא	יד	ויקם יהוה שטן לשלמה את הדד האדמי מזרע המלך הוא באדום	
מלכים א	מלכים א יא	טו	ויהי בהיות דוד את אדום בעלות יואב שר הצבא לקבר את החללים ויך כל זכר באדום	
מלכים א	מלכים א יא	טז	כי ששת חדשים ישב שם יואב וכל ישראל עד הכרית כל זכר באדום	
מלכים א	מלכים א יא	יז	ויברח אדד הוא ואנשים אדמיים מעבדי אביו אתו לבוא מצרים והדד נער קטן	
מלכים א	מלכים א יא	יח	ויקמו ממדין ויבאו פארן ויקחו אנשים עמם מפארן ויבאו מצרים אל פרעה מלך מצרים ויתן לו בית ולחם אמר לו וארץ נתן לו	
מלכים א	מלכים א יא	יט	וימצא הדד חן בעיני פרעה מאד ויתן לו אשה את אחות אשתו אחות תחפניס הגבירה	
מלכים א	מלכים א יא	כ	ותלד לו אחות תחפניס את גנבת בנו ותגמלהו תחפנס בתוך בית פרעה ויהי גנבת בית פרעה בתוך בני פרעה	
מלכים א	מלכים א יא	כא	והדד שמע במצרים כי שכב דוד עם אבתיו וכי מת יואב שר הצבא ויאמר הדד אל פרעה שלחני ואלך אל ארצי	
מלכים א	מלכים א יא	כב	ויאמר לו פרעה כי מה אתה חסר עמי והנך מבקש ללכת אל ארצך ויאמר לא כי שלח תשלחני	
מלכים א	מלכים א יא	כג	ויקם אלהים לו שטן את רזון בן אלידע אשר ברח מאת הדדעזר מלך צובה אדניו	
מלכים א	מלכים א יא	כד	ויקבץ עליו אנשים ויהי שר גדוד בהרג דוד אתם וילכו דמשק וישבו בה וימלכו בדמשק	
מלכים א	מלכים א יא	כה	ויהי שטן לישראל כל ימי שלמה ואת הרעה אשר הדד ויקץ בישראל וימלך על ארם	
מלכים א	מלכים א יא	כו	וירבעם בן נבט אפרתי מן הצרדה ושם אמו צרועה אשה אלמנה עבד לשלמה וירם יד במלך	
מלכים א	מלכים א יא	כז	וזה הדבר אשר הרים יד במלך שלמה בנה את המלוא סגר את פרץ עיר דוד אביו	
מלכים א	מלכים א יא	כח	והאיש ירבעם גבור חיל וירא שלמה את הנער כי עשה מלאכה הוא ויפקד אתו לכל סבל בית יוסף	
מלכים א	מלכים א יא	כט	ויהי בעת ההיא וירבעם יצא מירושלם וימצא אתו אחיה השילני הנביא בדרך והוא מתכסה בשלמה חדשה ושניהם לבדם בשדה	
מלכים א	מלכים א יא	ל	ויתפש אחיה בשלמה החדשה אשר עליו ויקרעה שנים עשר קרעים	
מלכים א	מלכים א יא	לא	ויאמר לירבעם קח לך עשרה קרעים כי כה אמר יהוה אלהי ישראל הנני קרע את הממלכה מיד שלמה ונתתי לך את עשרה השבטים	
מלכים א	מלכים א יא	לב	והשבט האחד יהיה לו למען עבדי דוד ולמען ירושלם העיר אשר בחרתי בה מכל שבטי ישראל	
מלכים א	מלכים א יא	לג	יען אשר עזבוני וישתחוו לעשתרת אלהי צדנין לכמוש אלהי מואב ולמלכם אלהי בני עמון ולא הלכו בדרכי לעשות הישר בעיני וחקתי ומשפטי כדוד אביו	
מלכים א	מלכים א יא	לד	ולא אקח את כל הממלכה מידו כי נשיא אשתנו כל ימי חייו למען דוד עבדי אשר בחרתי אתו אשר שמר מצותי וחקתי	
מלכים א	מלכים א יא	לה	ולקחתי המלוכה מיד בנו ונתתיה לך את עשרת השבטים	
מלכים א	מלכים א יא	לו	ולבנו אתן שבט אחד למען היות ניר לדויד עבדי כל הימים לפני בירושלם העיר אשר בחרתי לי לשום שמי שם	
מלכים א	מלכים א יא	לז	ואתך אקח ומלכת בכל אשר תאוה נפשך והיית מלך על ישראל	
מלכים א	מלכים א יא	לח	והיה אם תשמע את כל אשר אצוך והלכת בדרכי ועשית הישר בעיני לשמור חקותי ומצותי כאשר עשה דוד עבדי והייתי עמך ובניתי לך בית נאמן כאשר בניתי לדוד ונתתי לך את ישראל	
מלכים א	מלכים א יא	לט	ואענה את זרע דוד למען זאת אך לא כל הימים	
מלכים א	מלכים א יא	מ	ויבקש שלמה להמית את ירבעם ויקם ירבעם ויברח מצרים אל שישק מלך מצרים ויהי במצרים עד מות שלמה	
מלכים א	מלכים א יא	מא	ויתר דברי שלמה וכל אשר עשה וחכמתו הלוא הם כתבים על ספר דברי שלמה	
מלכים א	מלכים א יא	מב	והימים אשר מלך שלמה בירושלם על כל ישראל ארבעים שנה	
מלכים א	מלכים א יא	מג	וישכב שלמה עם אבתיו ויקבר בעיר דוד אביו וימלך רחבעם בנו תחתיו	
מלכים א	מלכים א יב	א	וילך רחבעם שכם כי שכם בא כל ישראל להמליך אתו	
מלכים א	מלכים א יב	ב	ויהי כשמע ירבעם בן נבט והוא עודנו במצרים אשר ברח מפני המלך שלמה וישב ירבעם במצרים	
מלכים א	מלכים א יב	ג	וישלחו ויקראו לו ויבאו ירבעם וכל קהל ישראל וידברו אל רחבעם לאמר	
מלכים א	מלכים א יב	ד	אביך הקשה את עלנו ואתה עתה הקל מעבדת אביך הקשה ומעלו הכבד אשר נתן עלינו ונעבדך	
מלכים א	מלכים א יב	ה	ויאמר אליהם לכו עד שלשה ימים ושובו אלי וילכו העם	
מלכים א	מלכים א יב	ו	ויועץ המלך רחבעם את הזקנים אשר היו עמדים את פני שלמה אביו בהיתו חי לאמר איך אתם נועצים להשיב את העם הזה דבר	
מלכים א	מלכים א יב	ז	וידבר אליו לאמר אם היום תהיה עבד לעם הזה ועבדתם ועניתם ודברת אליהם דברים טובים והיו לך עבדים כל הימים	
מלכים א	מלכים א יב	ח	ויעזב את עצת הזקנים אשר יעצהו ויועץ את הילדים אשר גדלו אתו אשר העמדים לפניו	
מלכים א	מלכים א יב	ט	ויאמר אליהם מה אתם נועצים ונשיב דבר את העם הזה אשר דברו אלי לאמר הקל מן העל אשר נתן אביך עלינו	
מלכים א	מלכים א יב	י	וידברו אליו הילדים אשר גדלו אתו לאמר כה תאמר לעם הזה אשר דברו אליך לאמר אביך הכביד את עלנו ואתה הקל מעלינו כה תדבר אליהם קטני עבה ממתני אבי	
מלכים א	מלכים א יב	יא	ועתה אבי העמיס עליכם על כבד ואני אוסיף על עלכם אבי יסר אתכם בשוטים ואני איסר אתכם בעקרבים	
מלכים א	מלכים א יב	יב	ויבו ירבעם וכל העם אל רחבעם ביום השלישי כאשר דבר המלך לאמר שובו אלי ביום השלישי	
מלכים א	מלכים א יב	יג	ויען המלך את העם קשה ויעזב את עצת הזקנים אשר יעצהו	
מלכים א	מלכים א יב	יד	וידבר אליהם כעצת הילדים לאמר אבי הכביד את עלכם ואני אסיף על עלכם אבי יסר אתכם בשוטים ואני איסר אתכם בעקרבים	
מלכים א	מלכים א יב	טו	ולא שמע המלך אל העם כי היתה סבה מעם יהוה למען הקים את דברו אשר דבר יהוה ביד אחיה השילני אל ירבעם בן נבט	
מלכים א	מלכים א יב	טז	וירא כל ישראל כי לא שמע המלך אליהם וישבו העם את המלך דבר לאמר מה לנו חלק בדוד ולא נחלה בבן ישי לאהליך ישראל עתה ראה ביתך דוד וילך ישראל לאהליו	
מלכים א	מלכים א יב	יז	ובני ישראל הישבים בערי יהודה וימלך עליהם רחבעם	
מלכים א	מלכים א יב	יח	וישלח המלך רחבעם את אדרם אשר על המס וירגמו כל ישראל בו אבן וימת והמלך רחבעם התאמץ לעלות במרכבה לנוס ירושלם	
מלכים א	מלכים א יב	יט	ויפשעו ישראל בבית דוד עד היום הזה	
מלכים א	מלכים א יב	כ	ויהי כשמע כל ישראל כי שב ירבעם וישלחו ויקראו אתו אל העדה וימליכו אתו על כל ישראל לא היה אחרי בית דוד זולתי שבט יהודה לבדו	
מלכים א	מלכים א יב	כא	ויבאו רחבעם ירושלם ויקהל את כל בית יהודה ואת שבט בנימן מאה ושמנים אלף בחור עשה מלחמה להלחם עם בית ישראל להשיב את המלוכה לרחבעם בן שלמה	
מלכים א	מלכים א יב	כב	ויהי דבר האלהים אל שמעיה איש האלהים לאמר	
מלכים א	מלכים א יב	כג	אמר אל רחבעם בן שלמה מלך יהודה ואל כל בית יהודה ובנימין ויתר העם לאמר	
מלכים א	מלכים א יב	כד	כה אמר יהוה לא תעלו ולא תלחמון עם אחיכם בני ישראל שובו איש לביתו כי מאתי נהיה הדבר הזה וישמעו את דבר יהוה וישבו ללכת כדבר יהוה	
מלכים א	מלכים א יב	כה	ויבן ירבעם את שכם בהר אפרים וישב בה ויצא משם ויבן את פנואל	
מלכים א	מלכים א יב	כו	ויאמר ירבעם בלבו עתה תשוב הממלכה לבית דוד	
מלכים א	מלכים א יב	כז	אם יעלה העם הזה לעשות זבחים בבית יהוה בירושלם ושב לב העם הזה אל אדניהם אל רחבעם מלך יהודה והרגני ושבו אל רחבעם מלך יהודה	
מלכים א	מלכים א יב	כח	ויועץ המלך ויעש שני עגלי זהב ויאמר אלהם רב לכם מעלות ירושלם הנה אלהיך ישראל אשר העלוך מארץ מצרים	
מלכים א	מלכים א יב	כט	וישם את האחד בבית אל ואת האחד נתן בדן	
מלכים א	מלכים א יב	ל	ויהי הדבר הזה לחטאת וילכו העם לפני האחד עד דן	
מלכים א	מלכים א יב	לא	ויעש את בית במות ויעש כהנים מקצות העם אשר לא היו מבני לוי	
מלכים א	מלכים א יב	לב	ויעש ירבעם חג בחדש השמיני בחמשה עשר יום לחדש כחג אשר ביהודה ויעל על המזבח כן עשה בבית אל לזבח לעגלים אשר עשה והעמיד בבית אל את כהני הבמות אשר עשה	
מלכים א	מלכים א יב	לג	ויעל על המזבח אשר עשה בבית אל בחמשה עשר יום בחדש השמיני בחדש אשר בדא מלבד ויעש חג לבני ישראל ויעל על המזבח להקטיר	
מלכים א	מלכים א יג	א	והנה איש אלהים בא מיהודה בדבר יהוה אל בית אל וירבעם עמד על המזבח להקטיר	
מלכים א	מלכים א יג	ב	ויקרא על המזבח בדבר יהוה ויאמר מזבח מזבח כה אמר יהוה הנה בן נולד לבית דוד יאשיהו שמו וזבח עליך את כהני הבמות המקטרים עליך ועצמות אדם ישרפו עליך	
מלכים א	מלכים א יג	ג	ונתן ביום ההוא מופת לאמר זה המופת אשר דבר יהוה הנה המזבח נקרע ונשפך הדשן אשר עליו	
מלכים א	מלכים א יג	ד	ויהי כשמע המלך את דבר איש האלהים אשר קרא על המזבח בבית אל וישלח ירבעם את ידו מעל המזבח לאמר תפשהו ותיבש ידו אשר שלח עליו ולא יכל להשיבה אליו	
מלכים א	מלכים א יג	ה	והמזבח נקרע וישפך הדשן מן המזבח כמופת אשר נתן איש האלהים בדבר יהוה	
מלכים א	מלכים א יג	ו	ויען המלך ויאמר אל איש האלהים חל נא את פני יהוה אלהיך והתפלל בעדי ותשב ידי אלי ויחל איש האלהים את פני יהוה ותשב יד המלך אליו ותהי כבראשנה	
מלכים א	מלכים א יג	ז	וידבר המלך אל איש האלהים באה אתי הביתה וסעדה ואתנה לך מתת	
מלכים א	מלכים א יג	ח	ויאמר איש האלהים אל המלך אם תתן לי את חצי ביתך לא אבא עמך ולא אכל לחם ולא אשתה מים במקום הזה	
מלכים א	מלכים א יג	ט	כי כן צוה אתי בדבר יהוה לאמר לא תאכל לחם ולא תשתה מים ולא תשוב בדרך אשר הלכת	
מלכים א	מלכים א יג	י	וילך בדרך אחר ולא שב בדרך אשר בא בה אל בית אל	
מלכים א	מלכים א יג	יא	ונביא אחד זקן ישב בבית אל ויבוא בנו ויספר לו את כל המעשה אשר עשה איש האלהים היום בבית אל את הדברים אשר דבר אל המלך ויספרום לאביהם	
מלכים א	מלכים א יג	יב	וידבר אלהם אביהם אי זה הדרך הלך ויראו בניו את הדרך אשר הלך איש האלהים אשר בא מיהודה	
מלכים א	מלכים א יג	יג	ויאמר אל בניו חבשו לי החמור ויחבשו לו החמור וירכב עליו	
מלכים א	מלכים א יג	יד	וילך אחרי איש האלהים וימצאהו ישב תחת האלה ויאמר אליו האתה איש האלהים אשר באת מיהודה ויאמר אני	
מלכים א	מלכים א יג	טו	ויאמר אליו לך אתי הביתה ואכל לחם	
מלכים א	מלכים א יג	טז	ויאמר לא אוכל לשוב אתך ולבוא אתך ולא אכל לחם ולא אשתה אתך מים במקום הזה	
מלכים א	מלכים א יג	יז	כי דבר אלי בדבר יהוה לא תאכל לחם ולא תשתה שם מים לא תשוב ללכת בדרך אשר הלכת בה	
מלכים א	מלכים א יג	יח	ויאמר לו גם אני נביא כמוך ומלאך דבר אלי בדבר יהוה לאמר השבהו אתך אל ביתך ויאכל לחם וישת מים כחש לו	
מלכים א	מלכים א יג	יט	וישב אתו ויאכל לחם בביתו וישת מים	
מלכים א	מלכים א יג	כ	ויהי הם ישבים אל השלחן ויהי דבר יהוה אל הנביא אשר השיבו	
מלכים א	מלכים א יג	כא	ויקרא אל איש האלהים אשר בא מיהודה לאמר כה אמר יהוה יען כי מרית פי יהוה ולא שמרת את המצוה אשר צוך יהוה אלהיך	
מלכים א	מלכים א יג	כב	ותשב ותאכל לחם ותשת מים במקום אשר דבר אליך אל תאכל לחם ואל תשת מים לא תבוא נבלתך אל קבר אבתיך	
מלכים א	מלכים א יג	כג	ויהי אחרי אכלו לחם ואחרי שתותו ויחבש לו החמור לנביא אשר השיבו	
מלכים א	מלכים א יג	כד	וילך וימצאהו אריה בדרך וימיתהו ותהי נבלתו משלכת בדרך והחמור עמד אצלה והאריה עמד אצל הנבלה	
מלכים א	מלכים א יג	כה	והנה אנשים עברים ויראו את הנבלה משלכת בדרך ואת האריה עמד אצל הנבלה ויבאו וידברו בעיר אשר הנביא הזקן ישב בה	
מלכים א	מלכים א יג	כו	וישמע הנביא אשר השיבו מן הדרך ויאמר איש האלהים הוא אשר מרה את פי יהוה ויתנהו יהוה לאריה וישברהו וימתהו כדבר יהוה אשר דבר לו	
מלכים א	מלכים א יג	כז	וידבר אל בניו לאמר חבשו לי את החמור ויחבשו	
מלכים א	מלכים א יג	כח	וילך וימצא את נבלתו משלכת בדרך וחמור והאריה עמדים אצל הנבלה לא אכל האריה את הנבלה ולא שבר את החמור	
מלכים א	מלכים א יג	כט	וישא הנביא את נבלת איש האלהים וינחהו אל החמור וישיבהו ויבא אל עיר הנביא הזקן לספד ולקברו	
מלכים א	מלכים א יג	ל	וינח את נבלתו בקברו ויספדו עליו הוי אחי	
מלכים א	מלכים א יג	לא	ויהי אחרי קברו אתו ויאמר אל בניו לאמר במותי וקברתם אתי בקבר אשר איש האלהים קבור בו אצל עצמתיו הניחו את עצמתי	
מלכים א	מלכים א יג	לב	כי היה יהיה הדבר אשר קרא בדבר יהוה על המזבח אשר בבית אל ועל כל בתי הבמות אשר בערי שמרון	
מלכים א	מלכים א יג	לג	אחר הדבר הזה לא שב ירבעם מדרכו הרעה וישב ויעש מקצות העם כהני במות החפץ ימלא את ידו ויהי כהני במות	
מלכים א	מלכים א יג	לד	ויהי בדבר הזה לחטאת בית ירבעם ולהכחיד ולהשמיד מעל פני האדמה	
מלכים א	מלכים א יד	א	בעת ההיא חלה אביה בן ירבעם	
מלכים א	מלכים א יד	ב	ויאמר ירבעם לאשתו קומי נא והשתנית ולא ידעו כי אתי אשת ירבעם והלכת שלה הנה שם אחיה הנביא הוא דבר עלי למלך על העם הזה	
מלכים א	מלכים א יד	ג	ולקחת בידך עשרה לחם ונקדים ובקבק דבש ובאת אליו הוא יגיד לך מה יהיה לנער	
מלכים א	מלכים א יד	ד	ותעש כן אשת ירבעם ותקם ותלך שלה ותבא בית אחיה ואחיהו לא יכל לראות כי קמו עיניו משיבו	
מלכים א	מלכים א יד	ה	ויהוה אמר אל אחיהו הנה אשת ירבעם באה לדרש דבר מעמך אל בנה כי חלה הוא כזה וכזה תדבר אליה ויהי כבאה והיא מתנכרה	
מלכים א	מלכים א יד	ו	ויהי כשמע אחיהו את קול רגליה באה בפתח ויאמר באי אשת ירבעם למה זה את מתנכרה ואנכי שלוח אליך קשה	
מלכים א	מלכים א יד	ז	לכי אמרי לירבעם כה אמר יהוה אלהי ישראל יען אשר הרימתיך מתוך העם ואתנך נגיד על עמי ישראל	
מלכים א	מלכים א יד	ח	ואקרע את הממלכה מבית דוד ואתנה לך ולא היית כעבדי דוד אשר שמר מצותי ואשר הלך אחרי בכל לבבו לעשות רק הישר בעיני	
מלכים א	מלכים א יד	ט	ותרע לעשות מכל אשר היו לפניך ותלך ותעשה לך אלהים אחרים ומסכות להכעיסני ואתי השלכת אחרי גוך	
מלכים א	מלכים א יד	י	לכן הנני מביא רעה אל בית ירבעם והכרתי לירבעם משתין בקיר עצור ועזוב בישראל ובערתי אחרי בית ירבעם כאשר יבער הגלל עד תמו	
מלכים א	מלכים א יד	יא	המת לירבעם בעיר יאכלו הכלבים והמת בשדה יאכלו עוף השמים כי יהוה דבר	
מלכים א	מלכים א יד	יב	ואת קומי לכי לביתך בבאה רגליך העירה ומת הילד	
מלכים א	מלכים א יד	יג	וספדו לו כל ישראל וקברו אתו כי זה לבדו יבא לירבעם אל קבר יען נמצא בו דבר טוב אל יהוה אלהי ישראל בבית ירבעם	
מלכים א	מלכים א יד	יד	והקים יהוה לו מלך על ישראל אשר יכרית את בית ירבעם זה היום ומה גם עתה	
מלכים א	מלכים א יד	טו	והכה יהוה את ישראל כאשר ינוד הקנה במים ונתש את ישראל מעל האדמה הטובה הזאת אשר נתן לאבותיהם וזרם מעבר לנהר יען אשר עשו את אשריהם מכעיסים את יהוה	
מלכים א	מלכים א יד	טז	ויתן את ישראל בגלל חטאות ירבעם אשר חטא ואשר החטיא את ישראל	
מלכים א	מלכים א יד	יז	ותקם אשת ירבעם ותלך ותבא תרצתה היא באה בסף הבית והנער מת	
מלכים א	מלכים א יד	יח	ויקברו אתו ויספדו לו כל ישראל כדבר יהוה אשר דבר ביד עבדו אחיהו הנביא	
מלכים א	מלכים א יד	יט	ויתר דברי ירבעם אשר נלחם ואשר מלך הנם כתובים על ספר דברי הימים למלכי ישראל	
מלכים א	מלכים א יד	כ	והימים אשר מלך ירבעם עשרים ושתים שנה וישכב עם אבתיו וימלך נדב בנו תחתיו	
מלכים א	מלכים א יד	כא	ורחבעם בן שלמה מלך ביהודה בן ארבעים ואחת שנה רחבעם במלכו ושבע עשרה שנה מלך בירושלם העיר אשר בחר יהוה לשום את שמו שם מכל שבטי ישראל ושם אמו נעמה העמנית	
מלכים א	מלכים א יד	כב	ויעש יהודה הרע בעיני יהוה ויקנאו אתו מכל אשר עשו אבתם בחטאתם אשר חטאו	
מלכים א	מלכים א יד	כג	ויבנו גם המה להם במות ומצבות ואשרים על כל גבעה גבהה ותחת כל עץ רענן	
מלכים א	מלכים א יד	כד	וגם קדש היה בארץ עשו ככל התועבת הגוים אשר הוריש יהוה מפני בני ישראל	
מלכים א	מלכים א יד	כה	ויהי בשנה החמישית למלך רחבעם עלה שושק מלך מצרים על ירושלם	
מלכים א	מלכים א יד	כו	ויקח את אצרות בית יהוה ואת אוצרות בית המלך ואת הכל לקח ויקח את כל מגני הזהב אשר עשה שלמה	
מלכים א	מלכים א יד	כז	ויעש המלך רחבעם תחתם מגני נחשת והפקיד על יד שרי הרצים השמרים פתח בית המלך	
מלכים א	מלכים א יד	כח	ויהי מדי בא המלך בית יהוה ישאום הרצים והשיבום אל תא הרצים	
מלכים א	מלכים א יד	כט	ויתר דברי רחבעם וכל אשר עשה הלא המה כתובים על ספר דברי הימים למלכי יהודה	
מלכים א	מלכים א יד	ל	ומלחמה היתה בין רחבעם ובין ירבעם כל הימים	
מלכים א	מלכים א יד	לא	וישכב רחבעם עם אבתיו ויקבר עם אבתיו בעיר דוד ושם אמו נעמה העמנית וימלך אבים בנו תחתיו	
מלכים א	מלכים א טו	א	ובשנת שמנה עשרה למלך ירבעם בן נבט מלך אבים על יהודה	
מלכים א	מלכים א טו	ב	שלש שנים מלך בירושלם ושם אמו מעכה בת אבישלום	
מלכים א	מלכים א טו	ג	וילך בכל חטאות אביו אשר עשה לפניו ולא היה לבבו שלם עם יהוה אלהיו כלבב דוד אביו	
מלכים א	מלכים א טו	ד	כי למען דוד נתן יהוה אלהיו לו ניר בירושלם להקים את בנו אחריו ולהעמיד את ירושלם	
מלכים א	מלכים א טו	ה	אשר עשה דוד את הישר בעיני יהוה ולא סר מכל אשר צוהו כל ימי חייו רק בדבר אוריה החתי	
מלכים א	מלכים א טו	ו	ומלחמה היתה בין רחבעם ובין ירבעם כל ימי חייו	
מלכים א	מלכים א טו	ז	ויתר דברי אבים וכל אשר עשה הלוא הם כתובים על ספר דברי הימים למלכי יהודה ומלחמה היתה בין אבים ובין ירבעם	
מלכים א	מלכים א טו	ח	וישכב אבים עם אבתיו ויקברו אתו בעיר דוד וימלך אסא בנו תחתיו	
מלכים א	מלכים א טו	ט	ובשנת עשרים לירבעם מלך ישראל מלך אסא מלך יהודה	
מלכים א	מלכים א טו	י	וארבעים ואחת שנה מלך בירושלם ושם אמו מעכה בת אבישלום	
מלכים א	מלכים א טו	יא	ויעש אסא הישר בעיני יהוה כדוד אביו	
מלכים א	מלכים א טו	יב	ויעבר הקדשים מן הארץ ויסר את כל הגללים אשר עשו אבתיו	
מלכים א	מלכים א טו	יג	וגם את מעכה אמו ויסרה מגבירה אשר עשתה מפלצת לאשרה ויכרת אסא את מפלצתה וישרף בנחל קדרון	
מלכים א	מלכים א טו	יד	והבמות לא סרו רק לבב אסא היה שלם עם יהוה כל ימיו	
מלכים א	מלכים א טו	טו	ויבא את קדשי אביו וקדשו בית יהוה כסף וזהב וכלים	
מלכים א	מלכים א טו	טז	ומלחמה היתה בין אסא ובין בעשא מלך ישראל כל ימיהם	
מלכים א	מלכים א טו	יז	ויעל בעשא מלך ישראל על יהודה ויבן את הרמה לבלתי תת יצא ובא לאסא מלך יהודה	
מלכים א	מלכים א טו	יח	ויקח אסא את כל הכסף והזהב הנותרים באוצרות בית יהוה ואת אוצרות בית מלך ויתנם ביד עבדיו וישלחם המלך אסא אל בן הדד בן טברמן בן חזיון מלך ארם הישב בדמשק לאמר	
מלכים א	מלכים א טו	יט	ברית ביני ובינך בין אבי ובין אביך הנה שלחתי לך שחד כסף וזהב לך הפרה את בריתך את בעשא מלך ישראל ויעלה מעלי	
מלכים א	מלכים א טו	כ	וישמע בן הדד אל המלך אסא וישלח את שרי החילים אשר לו על ערי ישראל ויך את עיון ואת דן ואת אבל בית מעכה ואת כל כנרות על כל ארץ נפתלי	
מלכים א	מלכים א טו	כא	ויהי כשמע בעשא ויחדל מבנות את הרמה וישב בתרצה	
מלכים א	מלכים א טו	כב	והמלך אסא השמיע את כל יהודה אין נקי וישאו את אבני הרמה ואת עציה אשר בנה בעשא ויבן בם המלך אסא את גבע בנימן ואת המצפה	
מלכים א	מלכים א טו	כג	ויתר כל דברי אסא וכל גבורתו וכל אשר עשה והערים אשר בנה הלא המה כתובים על ספר דברי הימים למלכי יהודה רק לעת זקנתו חלה את רגליו	
מלכים א	מלכים א טו	כד	וישכב אסא עם אבתיו ויקבר עם אבתיו בעיר דוד אביו וימלך יהושפט בנו תחתיו	
מלכים א	מלכים א טו	כה	ונדב בן ירבעם מלך על ישראל בשנת שתים לאסא מלך יהודה וימלך על ישראל שנתים	
מלכים א	מלכים א טו	כו	ויעש הרע בעיני יהוה וילך בדרך אביו ובחטאתו אשר החטיא את ישראל	
מלכים א	מלכים א טו	כז	ויקשר עליו בעשא בן אחיה לבית יששכר ויכהו בעשא בגבתון אשר לפלשתים ונדב וכל ישראל צרים על גבתון	
מלכים א	מלכים א טו	כח	וימתהו בעשא בשנת שלש לאסא מלך יהודה וימלך תחתיו	
מלכים א	מלכים א טו	כט	ויהי כמלכו הכה את כל בית ירבעם לא השאיר כל נשמה לירבעם עד השמדו כדבר יהוה אשר דבר ביד עבדו אחיה השילני	
מלכים א	מלכים א טו	ל	על חטאות ירבעם אשר חטא ואשר החטיא את ישראל בכעסו אשר הכעיס את יהוה אלהי ישראל	
מלכים א	מלכים א טו	לא	ויתר דברי נדב וכל אשר עשה הלא הם כתובים על ספר דברי הימים למלכי ישראל	
מלכים א	מלכים א טו	לב	ומלחמה היתה בין אסא ובין בעשא מלך ישראל כל ימיהם	
מלכים א	מלכים א טו	לג	בשנת שלש לאסא מלך יהודה מלך בעשא בן אחיה על כל ישראל בתרצה עשרים וארבע שנה	
מלכים א	מלכים א טו	לד	ויעש הרע בעיני יהוה וילך בדרך ירבעם ובחטאתו אשר החטיא את ישראל	
מלכים א	מלכים א טז	א	ויהי דבר יהוה אל יהוא בן חנני על בעשא לאמר	
מלכים א	מלכים א טז	ב	יען אשר הרימתיך מן העפר ואתנך נגיד על עמי ישראל ותלך בדרך ירבעם ותחטא את עמי ישראל להכעיסני בחטאתם	
מלכים א	מלכים א טז	ג	הנני מבעיר אחרי בעשא ואחרי ביתו ונתתי את ביתך כבית ירבעם בן נבט	
מלכים א	מלכים א טז	ד	המת לבעשא בעיר יאכלו הכלבים והמת לו בשדה יאכלו עוף השמים	
מלכים א	מלכים א טז	ה	ויתר דברי בעשא ואשר עשה וגבורתו הלא הם כתובים על ספר דברי הימים למלכי ישראל	
מלכים א	מלכים א טז	ו	וישכב בעשא עם אבתיו ויקבר בתרצה וימלך אלה בנו תחתיו	
מלכים א	מלכים א טז	ז	וגם ביד יהוא בן חנני הנביא דבר יהוה היה אל בעשא ואל ביתו ועל כל הרעה אשר עשה בעיני יהוה להכעיסו במעשה ידיו להיות כבית ירבעם ועל אשר הכה אתו	
מלכים א	מלכים א טז	ח	בשנת עשרים ושש שנה לאסא מלך יהודה מלך אלה בן בעשא על ישראל בתרצה שנתים	
מלכים א	מלכים א טז	ט	ויקשר עליו עבדו זמרי שר מחצית הרכב והוא בתרצה שתה שכור בית ארצא אשר על הבית בתרצה	
מלכים א	מלכים א טז	י	ויבא זמרי ויכהו וימיתהו בשנת עשרים ושבע לאסא מלך יהודה וימלך תחתיו	
מלכים א	מלכים א טז	יא	ויהי במלכו כשבתו על כסאו הכה את כל בית בעשא לא השאיר לו משתין בקיר וגאליו ורעהו	
מלכים א	מלכים א טז	יב	וישמד זמרי את כל בית בעשא כדבר יהוה אשר דבר אל בעשא ביד יהוא הנביא	
מלכים א	מלכים א טז	יג	אל כל חטאות בעשא וחטאות אלה בנו אשר חטאו ואשר החטיאו את ישראל להכעיס את יהוה אלהי ישראל בהבליהם	
מלכים א	מלכים א טז	יד	ויתר דברי אלה וכל אשר עשה הלוא הם כתובים על ספר דברי הימים למלכי ישראל	
מלכים א	מלכים א טז	טו	בשנת עשרים ושבע שנה לאסא מלך יהודה מלך זמרי שבעת ימים בתרצה והעם חנים על גבתון אשר לפלשתים	
מלכים א	מלכים א טז	טז	וישמע העם החנים לאמר קשר זמרי וגם הכה את המלך וימלכו כל ישראל את עמרי שר צבא על ישראל ביום ההוא במחנה	
מלכים א	מלכים א טז	יז	ויעלה עמרי וכל ישראל עמו מגבתון ויצרו על תרצה	
מלכים א	מלכים א טז	יח	ויהי כראות זמרי כי נלכדה העיר ויבא אל ארמון בית המלך וישרף עליו את בית מלך באש וימת	
מלכים א	מלכים א טז	יט	על חטאתו אשר חטא לעשות הרע בעיני יהוה ללכת בדרך ירבעם ובחטאתו אשר עשה להחטיא את ישראל	
מלכים א	מלכים א טז	כ	ויתר דברי זמרי וקשרו אשר קשר הלא הם כתובים על ספר דברי הימים למלכי ישראל	
מלכים א	מלכים א טז	כא	אז יחלק העם ישראל לחצי חצי העם היה אחרי תבני בן גינת להמליכו והחצי אחרי עמרי	
מלכים א	מלכים א טז	כב	ויחזק העם אשר אחרי עמרי את העם אשר אחרי תבני בן גינת וימת תבני וימלך עמרי	
מלכים א	מלכים א טז	כג	בשנת שלשים ואחת שנה לאסא מלך יהודה מלך עמרי על ישראל שתים עשרה שנה בתרצה מלך שש שנים	
מלכים א	מלכים א טז	כד	ויקן את ההר שמרון מאת שמר בככרים כסף ויבן את ההר ויקרא את שם העיר אשר בנה על שם שמר אדני ההר שמרון	
מלכים א	מלכים א טז	כה	ויעשה עמרי הרע בעיני יהוה וירע מכל אשר לפניו	
מלכים א	מלכים א טז	כו	וילך בכל דרך ירבעם בן נבט ובחטאתיו אשר החטיא את ישראל להכעיס את יהוה אלהי ישראל בהבליהם	
מלכים א	מלכים א טז	כז	ויתר דברי עמרי אשר עשה וגבורתו אשר עשה הלא הם כתובים על ספר דברי הימים למלכי ישראל	
מלכים א	מלכים א טז	כח	וישכב עמרי עם אבתיו ויקבר בשמרון וימלך אחאב בנו תחתיו	
מלכים א	מלכים א טז	כט	ואחאב בן עמרי מלך על ישראל בשנת שלשים ושמנה שנה לאסא מלך יהודה וימלך אחאב בן עמרי על ישראל בשמרון עשרים ושתים שנה	
מלכים א	מלכים א טז	ל	ויעש אחאב בן עמרי הרע בעיני יהוה מכל אשר לפניו	
מלכים א	מלכים א טז	לא	ויהי הנקל לכתו בחטאות ירבעם בן נבט ויקח אשה את איזבל בת אתבעל מלך צידנים וילך ויעבד את הבעל וישתחו לו	
מלכים א	מלכים א טז	לב	ויקם מזבח לבעל בית הבעל אשר בנה בשמרון	
מלכים א	מלכים א טז	לג	ויעש אחאב את האשרה ויוסף אחאב לעשות להכעיס את יהוה אלהי ישראל מכל מלכי ישראל אשר היו לפניו	
מלכים א	מלכים א טז	לד	בימיו בנה חיאל בית האלי את יריחה באבירם בכרו יסדה ובשגיב צעירו הציב דלתיה כדבר יהוה אשר דבר ביד יהושע בן נון	
מלכים א	מלכים א יז	א	ויאמר אליהו התשבי מתשבי גלעד אל אחאב חי יהוה אלהי ישראל אשר עמדתי לפניו אם יהיה השנים האלה טל ומטר כי אם לפי דברי	
מלכים א	מלכים א יז	ב	ויהי דבר יהוה אליו לאמר	
מלכים א	מלכים א יז	ג	לך מזה ופנית לך קדמה ונסתרת בנחל כרית אשר על פני הירדן	
מלכים א	מלכים א יז	ד	והיה מהנחל תשתה ואת הערבים צויתי לכלכלך שם	
מלכים א	מלכים א יז	ה	וילך ויעש כדבר יהוה וילך וישב בנחל כרית אשר על פני הירדן	
מלכים א	מלכים א יז	ו	והערבים מביאים לו לחם ובשר בבקר ולחם ובשר בערב ומן הנחל ישתה	
מלכים א	מלכים א יז	ז	ויהי מקץ ימים וייבש הנחל כי לא היה גשם בארץ	
מלכים א	מלכים א יז	ח	ויהי דבר יהוה אליו לאמר	
מלכים א	מלכים א יז	ט	קום לך צרפתה אשר לצידון וישבת שם הנה צויתי שם אשה אלמנה לכלכלך	
מלכים א	מלכים א יז	י	ויקם וילך צרפתה ויבא אל פתח העיר והנה שם אשה אלמנה מקששת עצים ויקרא אליה ויאמר קחי נא לי מעט מים בכלי ואשתה	
מלכים א	מלכים א יז	יא	ותלך לקחת ויקרא אליה ויאמר לקחי נא לי פת לחם בידך	
מלכים א	מלכים א יז	יב	ותאמר חי יהוה אלהיך אם יש לי מעוג כי אם מלא כף קמח בכד ומעט שמן בצפחת והנני מקששת שנים עצים ובאתי ועשיתיהו לי ולבני ואכלנהו ומתנו	
מלכים א	מלכים א יז	יג	ויאמר אליה אליהו אל תיראי באי עשי כדברך אך עשי לי משם עגה קטנה בראשנה והוצאת לי ולך ולבנך תעשי באחרנה	
מלכים א	מלכים א יז	יד	כי כה אמר יהוה אלהי ישראל כד הקמח לא תכלה וצפחת השמן לא תחסר עד יום תתן יהוה גשם על פני האדמה	
מלכים א	מלכים א יז	טו	ותלך ותעשה כדבר אליהו ותאכל הוא והיא וביתה ימים	
מלכים א	מלכים א יז	טז	כד הקמח לא כלתה וצפחת השמן לא חסר כדבר יהוה אשר דבר ביד אליהו	
מלכים א	מלכים א יז	יז	ויהי אחר הדברים האלה חלה בן האשה בעלת הבית ויהי חליו חזק מאד עד אשר לא נותרה בו נשמה	
מלכים א	מלכים א יז	יח	ותאמר אל אליהו מה לי ולך איש האלהים באת אלי להזכיר את עוני ולהמית את בני	
מלכים א	מלכים א יז	יט	ויאמר אליה תני לי את בנך ויקחהו מחיקה ויעלהו אל העליה אשר הוא ישב שם וישכבהו על מטתו	
מלכים א	מלכים א יז	כ	ויקרא אל יהוה ויאמר יהוה אלהי הגם על האלמנה אשר אני מתגורר עמה הרעות להמית את בנה	
מלכים א	מלכים א יז	כא	ויתמדד על הילד שלש פעמים ויקרא אל יהוה ויאמר יהוה אלהי תשב נא נפש הילד הזה על קרבו	
מלכים א	מלכים א יז	כב	וישמע יהוה בקול אליהו ותשב נפש הילד על קרבו ויחי	
מלכים א	מלכים א יז	כג	ויקח אליהו את הילד וירדהו מן העליה הביתה ויתנהו לאמו ויאמר אליהו ראי חי בנך	
מלכים א	מלכים א יז	כד	ותאמר האשה אל אליהו עתה זה ידעתי כי איש אלהים אתה ודבר יהוה בפיך אמת	
מלכים א	מלכים א יח	א	ויהי ימים רבים ודבר יהוה היה אל אליהו בשנה השלישית לאמר לך הראה אל אחאב ואתנה מטר על פני האדמה	
מלכים א	מלכים א יח	ב	וילך אליהו להראות אל אחאב והרעב חזק בשמרון	
מלכים א	מלכים א יח	ג	ויקרא אחאב אל עבדיהו אשר על הבית ועבדיהו היה ירא את יהוה מאד	
מלכים א	מלכים א יח	ד	ויהי בהכרית איזבל את נביאי יהוה ויקח עבדיהו מאה נבאים ויחביאם חמשים איש במערה וכלכלם לחם ומים	
מלכים א	מלכים א יח	ה	ויאמר אחאב אל עבדיהו לך בארץ אל כל מעיני המים ואל כל הנחלים אולי נמצא חציר ונחיה סוס ופרד ולוא נכרית מהבהמה	
מלכים א	מלכים א יח	ו	ויחלקו להם את הארץ לעבר בה אחאב הלך בדרך אחד לבדו ועבדיהו הלך בדרך אחד לבדו	
מלכים א	מלכים א יח	ז	ויהי עבדיהו בדרך והנה אליהו לקראתו ויכרהו ויפל על פניו ויאמר האתה זה אדני אליהו	
מלכים א	מלכים א יח	ח	ויאמר לו אני לך אמר לאדניך הנה אליהו	
מלכים א	מלכים א יח	ט	ויאמר מה חטאתי כי אתה נתן את עבדך ביד אחאב להמיתני	
מלכים א	מלכים א יח	י	חי יהוה אלהיך אם יש גוי וממלכה אשר לא שלח אדני שם לבקשך ואמרו אין והשביע את הממלכה ואת הגוי כי לא ימצאכה	
מלכים א	מלכים א יח	יא	ועתה אתה אמר לך אמר לאדניך הנה אליהו	
מלכים א	מלכים א יח	יב	והיה אני אלך מאתך ורוח יהוה ישאך על אשר לא אדע ובאתי להגיד לאחאב ולא ימצאך והרגני ועבדך ירא את יהוה מנערי	
מלכים א	מלכים א יח	יג	הלא הגד לאדני את אשר עשיתי בהרג איזבל את נביאי יהוה ואחבא מנביאי יהוה מאה איש חמשים חמשים איש במערה ואכלכלם לחם ומים	
מלכים א	מלכים א יח	יד	ועתה אתה אמר לך אמר לאדניך הנה אליהו והרגני	
מלכים א	מלכים א יח	טו	ויאמר אליהו חי יהוה צבאות אשר עמדתי לפניו כי היום אראה אליו	
מלכים א	מלכים א יח	טז	וילך עבדיהו לקראת אחאב ויגד לו וילך אחאב לקראת אליהו	
מלכים א	מלכים א יח	יז	ויהי כראות אחאב את אליהו ויאמר אחאב אליו האתה זה עכר ישראל	
מלכים א	מלכים א יח	יח	ויאמר לא עכרתי את ישראל כי אם אתה ובית אביך בעזבכם את מצות יהוה ותלך אחרי הבעלים	
מלכים א	מלכים א יח	יט	ועתה שלח קבץ אלי את כל ישראל אל הר הכרמל ואת נביאי הבעל ארבע מאות וחמשים ונביאי האשרה ארבע מאות אכלי שלחן איזבל	
מלכים א	מלכים א יח	כ	וישלח אחאב בכל בני ישראל ויקבץ את הנביאים אל הר הכרמל	
מלכים א	מלכים א יח	כא	ויגש אליהו אל כל העם ויאמר עד מתי אתם פסחים על שתי הסעפים אם יהוה האלהים לכו אחריו ואם הבעל לכו אחריו ולא ענו העם אתו דבר	
מלכים א	מלכים א יח	כב	ויאמר אליהו אל העם אני נותרתי נביא ליהוה לבדי ונביאי הבעל ארבע מאות וחמשים איש	
מלכים א	מלכים א יח	כג	ויתנו לנו שנים פרים ויבחרו להם הפר האחד וינתחהו וישימו על העצים ואש לא ישימו ואני אעשה את הפר האחד ונתתי על העצים ואש לא אשים	
מלכים א	מלכים א יח	כד	וקראתם בשם אלהיכם ואני אקרא בשם יהוה והיה האלהים אשר יענה באש הוא האלהים ויען כל העם ויאמרו טוב הדבר	
מלכים א	מלכים א יח	כה	ויאמר אליהו לנביאי הבעל בחרו לכם הפר האחד ועשו ראשנה כי אתם הרבים וקראו בשם אלהיכם ואש לא תשימו	
מלכים א	מלכים א יח	כו	ויקחו את הפר אשר נתן להם ויעשו ויקראו בשם הבעל מהבקר ועד הצהרים לאמר הבעל עננו ואין קול ואין ענה ויפסחו על המזבח אשר עשה	
מלכים א	מלכים א יח	כז	ויהי בצהרים ויהתל בהם אליהו ויאמר קראו בקול גדול כי אלהים הוא כי שיח וכי שיג לו וכי דרך לו אולי ישן הוא ויקץ	
מלכים א	מלכים א יח	כח	ויקראו בקול גדול ויתגדדו כמשפטם בחרבות וברמחים עד שפך דם עליהם	
מלכים א	מלכים א יח	כט	ויהי כעבר הצהרים ויתנבאו עד לעלות המנחה ואין קול ואין ענה ואין קשב	
מלכים א	מלכים א יח	ל	ויאמר אליהו לכל העם גשו אלי ויגשו כל העם אליו וירפא את מזבח יהוה ההרוס	
מלכים א	מלכים א יח	לא	ויקח אליהו שתים עשרה אבנים כמספר שבטי בני יעקב אשר היה דבר יהוה אליו לאמר ישראל יהיה שמך	
מלכים א	מלכים א יח	לב	ויבנה את האבנים מזבח בשם יהוה ויעש תעלה כבית סאתים זרע סביב למזבח	
מלכים א	מלכים א יח	לג	ויערך את העצים וינתח את הפר וישם על העצים	
מלכים א	מלכים א יח	לד	ויאמר מלאו ארבעה כדים מים ויצקו על העלה ועל העצים ויאמר שנו וישנו ויאמר שלשו וישלשו	
מלכים א	מלכים א יח	לה	וילכו המים סביב למזבח וגם את התעלה מלא מים	
מלכים א	מלכים א יח	לו	ויהי בעלות המנחה ויגש אליהו הנביא ויאמר יהוה אלהי אברהם יצחק וישראל היום יודע כי אתה אלהים בישראל ואני עבדך ובדבריך עשיתי את כל הדברים האלה	
מלכים א	מלכים א יח	לז	ענני יהוה ענני וידעו העם הזה כי אתה יהוה האלהים ואתה הסבת את לבם אחרנית	
מלכים א	מלכים א יח	לח	ותפל אש יהוה ותאכל את העלה ואת העצים ואת האבנים ואת העפר ואת המים אשר בתעלה לחכה	
מלכים א	מלכים א יח	לט	וירא כל העם ויפלו על פניהם ויאמרו יהוה הוא האלהים יהוה הוא האלהים	
מלכים א	מלכים א יח	מ	ויאמר אליהו להם תפשו את נביאי הבעל איש אל ימלט מהם ויתפשום ויורדם אליהו אל נחל קישון וישחטם שם	
מלכים א	מלכים א יח	מא	ויאמר אליהו לאחאב עלה אכל ושתה כי קול המון הגשם	
מלכים א	מלכים א יח	מב	ויעלה אחאב לאכל ולשתות ואליהו עלה אל ראש הכרמל ויגהר ארצה וישם פניו בין ברכו	
מלכים א	מלכים א יח	מג	ויאמר אל נערו עלה נא הבט דרך ים ויעל ויבט ויאמר אין מאומה ויאמר שב שבע פעמים	
מלכים א	מלכים א יח	מד	ויהי בשבעית ויאמר הנה עב קטנה ככף איש עלה מים ויאמר עלה אמר אל אחאב אסר ורד ולא יעצרכה הגשם	
מלכים א	מלכים א יח	מה	ויהי עד כה ועד כה והשמים התקדרו עבים ורוח ויהי גשם גדול וירכב אחאב וילך יזרעאלה	
מלכים א	מלכים א יח	מו	ויד יהוה היתה אל אליהו וישנס מתניו וירץ לפני אחאב עד באכה יזרעאלה	
מלכים א	מלכים א יט	א	ויגד אחאב לאיזבל את כל אשר עשה אליהו ואת כל אשר הרג את כל הנביאים בחרב	
מלכים א	מלכים א יט	ב	ותשלח איזבל מלאך אל אליהו לאמר כה יעשון אלהים וכה יוספון כי כעת מחר אשים את נפשך כנפש אחד מהם	
מלכים א	מלכים א יט	ג	וירא ויקם וילך אל נפשו ויבא באר שבע אשר ליהודה וינח את נערו שם	
מלכים א	מלכים א יט	ד	והוא הלך במדבר דרך יום ויבא וישב תחת רתם אחת וישאל את נפשו למות ויאמר רב עתה יהוה קח נפשי כי לא טוב אנכי מאבתי	
מלכים א	מלכים א יט	ה	וישכב ויישן תחת רתם אחד והנה זה מלאך נגע בו ויאמר לו קום אכול	
מלכים א	מלכים א יט	ו	ויבט והנה מראשתיו עגת רצפים וצפחת מים ויאכל וישת וישב וישכב	
מלכים א	מלכים א יט	ז	וישב מלאך יהוה שנית ויגע בו ויאמר קום אכל כי רב ממך הדרך	
מלכים א	מלכים א יט	ח	ויקם ויאכל וישתה וילך בכח האכילה ההיא ארבעים יום וארבעים לילה עד הר האלהים חרב	
מלכים א	מלכים א יט	ט	ויבא שם אל המערה וילן שם והנה דבר יהוה אליו ויאמר לו מה לך פה אליהו	
מלכים א	מלכים א יט	י	ויאמר קנא קנאתי ליהוה אלהי צבאות כי עזבו בריתך בני ישראל את מזבחתיך הרסו ואת נביאיך הרגו בחרב ואותר אני לבדי ויבקשו את נפשי לקחתה	
מלכים א	מלכים א יט	יא	ויאמר צא ועמדת בהר לפני יהוה והנה יהוה עבר ורוח גדולה וחזק מפרק הרים ומשבר סלעים לפני יהוה לא ברוח יהוה ואחר הרוח רעש לא ברעש יהוה	
מלכים א	מלכים א יט	יב	ואחר הרעש אש לא באש יהוה ואחר האש קול דממה דקה	
מלכים א	מלכים א יט	יג	ויהי כשמע אליהו וילט פניו באדרתו ויצא ויעמד פתח המערה והנה אליו קול ויאמר מה לך פה אליהו	
מלכים א	מלכים א יט	יד	ויאמר קנא קנאתי ליהוה אלהי צבאות כי עזבו בריתך בני ישראל את מזבחתיך הרסו ואת נביאיך הרגו בחרב ואותר אני לבדי ויבקשו את נפשי לקחתה	
מלכים א	מלכים א יט	טו	ויאמר יהוה אליו לך שוב לדרכך מדברה דמשק ובאת ומשחת את חזאל למלך על ארם	
מלכים א	מלכים א יט	טז	ואת יהוא בן נמשי תמשח למלך על ישראל ואת אלישע בן שפט מאבל מחולה תמשח לנביא תחתיך	
מלכים א	מלכים א יט	יז	והיה הנמלט מחרב חזאל ימית יהוא והנמלט מחרב יהוא ימית אלישע	
מלכים א	מלכים א יט	יח	והשארתי בישראל שבעת אלפים כל הברכים אשר לא כרעו לבעל וכל הפה אשר לא נשק לו	
מלכים א	מלכים א יט	יט	וילך משם וימצא את אלישע בן שפט והוא חרש שנים עשר צמדים לפניו והוא בשנים העשר ויעבר אליהו אליו וישלך אדרתו אליו	
מלכים א	מלכים א יט	כ	ויעזב את הבקר וירץ אחרי אליהו ויאמר אשקה נא לאבי ולאמי ואלכה אחריך ויאמר לו לך שוב כי מה עשיתי לך	
מלכים א	מלכים א יט	כא	וישב מאחריו ויקח את צמד הבקר ויזבחהו ובכלי הבקר בשלם הבשר ויתן לעם ויאכלו ויקם וילך אחרי אליהו וישרתהו	
מלכים א	מלכים א כ	א	ובן הדד מלך ארם קבץ את כל חילו ושלשים ושנים מלך אתו וסוס ורכב ויעל ויצר על שמרון וילחם בה	
מלכים א	מלכים א כ	ב	וישלח מלאכים אל אחאב מלך ישראל העירה	
מלכים א	מלכים א כ	ג	ויאמר לו כה אמר בן הדד כספך וזהבך לי הוא ונשיך ובניך הטובים לי הם	
מלכים א	מלכים א כ	ד	ויען מלך ישראל ויאמר כדברך אדני המלך לך אני וכל אשר לי	
מלכים א	מלכים א כ	ה	וישבו המלאכים ויאמרו כה אמר בן הדד לאמר כי שלחתי אליך לאמר כספך וזהבך ונשיך ובניך לי תתן	
מלכים א	מלכים א כ	ו	כי אם כעת מחר אשלח את עבדי אליך וחפשו את ביתך ואת בתי עבדיך והיה כל מחמד עיניך ישימו בידם ולקחו	
מלכים א	מלכים א כ	ז	ויקרא מלך ישראל לכל זקני הארץ ויאמר דעו נא וראו כי רעה זה מבקש כי שלח אלי לנשי ולבני ולכספי ולזהבי ולא מנעתי ממנו	
מלכים א	מלכים א כ	ח	ויאמרו אליו כל הזקנים וכל העם אל תשמע ולוא תאבה	
מלכים א	מלכים א כ	ט	ויאמר למלאכי בן הדד אמרו לאדני המלך כל אשר שלחת אל עבדך בראשנה אעשה והדבר הזה לא אוכל לעשות וילכו המלאכים וישבהו דבר	
מלכים א	מלכים א כ	י	וישלח אליו בן הדד ויאמר כה יעשון לי אלהים וכה יוספו אם ישפק עפר שמרון לשעלים לכל העם אשר ברגלי	
מלכים א	מלכים א כ	יא	ויען מלך ישראל ויאמר דברו אל יתהלל חגר כמפתח	
מלכים א	מלכים א כ	יב	ויהי כשמע את הדבר הזה והוא שתה הוא והמלכים בסכות ויאמר אל עבדיו שימו וישימו על העיר	
מלכים א	מלכים א כ	יג	והנה נביא אחד נגש אל אחאב מלך ישראל ויאמר כה אמר יהוה הראית את כל ההמון הגדול הזה הנני נתנו בידך היום וידעת כי אני יהוה	
מלכים א	מלכים א כ	יד	ויאמר אחאב במי ויאמר כה אמר יהוה בנערי שרי המדינות ויאמר מי יאסר המלחמה ויאמר אתה	
מלכים א	מלכים א כ	טו	ויפקד את נערי שרי המדינות ויהיו מאתים שנים ושלשים ואחריהם פקד את כל העם כל בני ישראל שבעת אלפים	
מלכים א	מלכים א כ	טז	ויצאו בצהרים ובן הדד שתה שכור בסכות הוא והמלכים שלשים ושנים מלך עזר אתו	
מלכים א	מלכים א כ	יז	ויצאו נערי שרי המדינות בראשנה וישלח בן הדד ויגידו לו לאמר אנשים יצאו משמרון	
מלכים א	מלכים א כ	יח	ויאמר אם לשלום יצאו תפשום חיים ואם למלחמה יצאו חיים תפשום	
מלכים א	מלכים א כ	יט	ואלה יצאו מן העיר נערי שרי המדינות והחיל אשר אחריהם	
מלכים א	מלכים א כ	כ	ויכו איש אישו וינסו ארם וירדפם ישראל וימלט בן הדד מלך ארם על סוס ופרשים	
מלכים א	מלכים א כ	כא	ויצא מלך ישראל ויך את הסוס ואת הרכב והכה בארם מכה גדולה	
מלכים א	מלכים א כ	כב	ויגש הנביא אל מלך ישראל ויאמר לו לך התחזק ודע וראה את אשר תעשה כי לתשובת השנה מלך ארם עלה עליך	
מלכים א	מלכים א כ	כג	ועבדי מלך ארם אמרו אליו אלהי הרים אלהיהם על כן חזקו ממנו ואולם נלחם אתם במישור אם לא נחזק מהם	
מלכים א	מלכים א כ	כד	ואת הדבר הזה עשה הסר המלכים איש ממקמו ושים פחות תחתיהם	
מלכים א	מלכים א כ	כה	ואתה תמנה לך חיל כחיל הנפל מאותך וסוס כסוס ורכב כרכב ונלחמה אותם במישור אם לא נחזק מהם וישמע לקלם ויעש כן	
מלכים א	מלכים א כ	כו	ויהי לתשובת השנה ויפקד בן הדד את ארם ויעל אפקה למלחמה עם ישראל	
מלכים א	מלכים א כ	כז	ובני ישראל התפקדו וכלכלו וילכו לקראתם ויחנו בני ישראל נגדם כשני חשפי עזים וארם מלאו את הארץ	
מלכים א	מלכים א כ	כח	ויגש איש האלהים ויאמר אל מלך ישראל ויאמר כה אמר יהוה יען אשר אמרו ארם אלהי הרים יהוה ולא אלהי עמקים הוא ונתתי את כל ההמון הגדול הזה בידך וידעתם כי אני יהוה	
מלכים א	מלכים א כ	כט	ויחנו אלה נכח אלה שבעת ימים ויהי ביום השביעי ותקרב המלחמה ויכו בני ישראל את ארם מאה אלף רגלי ביום אחד	
מלכים א	מלכים א כ	ל	וינסו הנותרים אפקה אל העיר ותפל החומה על עשרים ושבעה אלף איש הנותרים ובן הדד נס ויבא אל העיר חדר בחדר	
מלכים א	מלכים א כ	לא	ויאמרו אליו עבדיו הנה נא שמענו כי מלכי בית ישראל כי מלכי חסד הם נשימה נא שקים במתנינו וחבלים בראשנו ונצא אל מלך ישראל אולי יחיה את נפשך	
מלכים א	מלכים א כ	לב	ויחגרו שקים במתניהם וחבלים בראשיהם ויבאו אל מלך ישראל ויאמרו עבדך בן הדד אמר תחי נא נפשי ויאמר העודנו חי אחי הוא	
מלכים א	מלכים א כ	לג	והאנשים ינחשו וימהרו ויחלטו הממנו ויאמרו אחיך בן הדד ויאמר באו קחהו ויצא אליו בן הדד ויעלהו על המרכבה	
מלכים א	מלכים א כ	לד	ויאמר אליו הערים אשר לקח אבי מאת אביך אשיב וחוצות תשים לך בדמשק כאשר שם אבי בשמרון ואני בברית אשלחך ויכרת לו ברית וישלחהו	
מלכים א	מלכים א כ	לה	ואיש אחד מבני הנביאים אמר אל רעהו בדבר יהוה הכיני נא וימאן האיש להכתו	
מלכים א	מלכים א כ	לו	ויאמר לו יען אשר לא שמעת בקול יהוה הנך הולך מאתי והכך האריה וילך מאצלו וימצאהו האריה ויכהו	
מלכים א	מלכים א כ	לז	וימצא איש אחר ויאמר הכיני נא ויכהו האיש הכה ופצע	
מלכים א	מלכים א כ	לח	וילך הנביא ויעמד למלך על הדרך ויתחפש באפר על עיניו	
מלכים א	מלכים א כ	לט	ויהי המלך עבר והוא צעק אל המלך ויאמר עבדך יצא בקרב המלחמה והנה איש סר ויבא אלי איש ויאמר שמר את האיש הזה אם הפקד יפקד והיתה נפשך תחת נפשו או ככר כסף תשקול	
מלכים א	מלכים א כ	מ	ויהי עבדך עשה הנה והנה והוא איננו ויאמר אליו מלך ישראל כן משפטך אתה חרצת	
מלכים א	מלכים א כ	מא	וימהר ויסר את האפר מעל עיניו ויכר אתו מלך ישראל כי מהנבאים הוא	
מלכים א	מלכים א כ	מב	ויאמר אליו כה אמר יהוה יען שלחת את איש חרמי מיד והיתה נפשך תחת נפשו ועמך תחת עמו	
מלכים א	מלכים א כ	מג	וילך מלך ישראל על ביתו סר וזעף ויבא שמרונה	
מלכים א	מלכים א כא	א	ויהי אחר הדברים האלה כרם היה לנבות היזרעאלי אשר ביזרעאל אצל היכל אחאב מלך שמרון	
מלכים א	מלכים א כא	ב	וידבר אחאב אל נבות לאמר תנה לי את כרמך ויהי לי לגן ירק כי הוא קרוב אצל ביתי ואתנה לך תחתיו כרם טוב ממנו אם טוב בעיניך אתנה לך כסף מחיר זה	
מלכים א	מלכים א כא	ג	ויאמר נבות אל אחאב חלילה לי מיהוה מתתי את נחלת אבתי לך	
מלכים א	מלכים א כא	ד	ויבא אחאב אל ביתו סר וזעף על הדבר אשר דבר אליו נבות היזרעאלי ויאמר לא אתן לך את נחלת אבותי וישכב על מטתו ויסב את פניו ולא אכל לחם	
מלכים א	מלכים א כא	ה	ותבא אליו איזבל אשתו ותדבר אליו מה זה רוחך סרה ואינך אכל לחם	
מלכים א	מלכים א כא	ו	וידבר אליה כי אדבר אל נבות היזרעאלי ואמר לו תנה לי את כרמך בכסף או אם חפץ אתה אתנה לך כרם תחתיו ויאמר לא אתן לך את כרמי	
מלכים א	מלכים א כא	ז	ותאמר אליו איזבל אשתו אתה עתה תעשה מלוכה על ישראל קום אכל לחם ויטב לבך אני אתן לך את כרם נבות היזרעאלי	
מלכים א	מלכים א כא	ח	ותכתב ספרים בשם אחאב ותחתם בחתמו ותשלח הספרים אל הזקנים ואל החרים אשר בעירו הישבים את נבות	
מלכים א	מלכים א כא	ט	ותכתב בספרים לאמר קראו צום והושיבו את נבות בראש העם	
מלכים א	מלכים א כא	י	והושיבו שנים אנשים בני בליעל נגדו ויעדהו לאמר ברכת אלהים ומלך והוציאהו וסקלהו וימת	
מלכים א	מלכים א כא	יא	ויעשו אנשי עירו הזקנים והחרים אשר הישבים בעירו כאשר שלחה אליהם איזבל כאשר כתוב בספרים אשר שלחה אליהם	
מלכים א	מלכים א כא	יב	קראו צום והשיבו את נבות בראש העם	
מלכים א	מלכים א כא	יג	ויבאו שני האנשים בני בליעל וישבו נגדו ויעדהו אנשי הבליעל את נבות נגד העם לאמר ברך נבות אלהים ומלך ויצאהו מחוץ לעיר ויסקלהו באבנים וימת	
מלכים א	מלכים א כא	יד	וישלחו אל איזבל לאמר סקל נבות וימת	
מלכים א	מלכים א כא	טו	ויהי כשמע איזבל כי סקל נבות וימת ותאמר איזבל אל אחאב קום רש את כרם נבות היזרעאלי אשר מאן לתת לך בכסף כי אין נבות חי כי מת	
מלכים א	מלכים א כא	טז	ויהי כשמע אחאב כי מת נבות ויקם אחאב לרדת אל כרם נבות היזרעאלי לרשתו	
מלכים א	מלכים א כא	יז	ויהי דבר יהוה אל אליהו התשבי לאמר	
מלכים א	מלכים א כא	יח	קום רד לקראת אחאב מלך ישראל אשר בשמרון הנה בכרם נבות אשר ירד שם לרשתו	
מלכים א	מלכים א כא	יט	ודברת אליו לאמר כה אמר יהוה הרצחת וגם ירשת ודברת אליו לאמר כה אמר יהוה במקום אשר לקקו הכלבים את דם נבות ילקו הכלבים את דמך גם אתה	
מלכים א	מלכים א כא	כ	ויאמר אחאב אל אליהו המצאתני איבי ויאמר מצאתי יען התמכרך לעשות הרע בעיני יהוה	
מלכים א	מלכים א כא	כא	הנני מבי אליך רעה ובערתי אחריך והכרתי לאחאב משתין בקיר ועצור ועזוב בישראל	
מלכים א	מלכים א כא	כב	ונתתי את ביתך כבית ירבעם בן נבט וכבית בעשא בן אחיה אל הכעס אשר הכעסת ותחטא את ישראל	
מלכים א	מלכים א כא	כג	וגם לאיזבל דבר יהוה לאמר הכלבים יאכלו את איזבל בחל יזרעאל	
מלכים א	מלכים א כא	כד	המת לאחאב בעיר יאכלו הכלבים והמת בשדה יאכלו עוף השמים	
מלכים א	מלכים א כא	כה	רק לא היה כאחאב אשר התמכר לעשות הרע בעיני יהוה אשר הסתה אתו איזבל אשתו	
מלכים א	מלכים א כא	כו	ויתעב מאד ללכת אחרי הגללים ככל אשר עשו האמרי אשר הוריש יהוה מפני בני ישראל	
מלכים א	מלכים א כא	כז	ויהי כשמע אחאב את הדברים האלה ויקרע בגדיו וישם שק על בשרו ויצום וישכב בשק ויהלך אט	
מלכים א	מלכים א כא	כח	ויהי דבר יהוה אל אליהו התשבי לאמר	
מלכים א	מלכים א כא	כט	הראית כי נכנע אחאב מלפני יען כי נכנע מפני לא אבי הרעה בימיו בימי בנו אביא הרעה על ביתו	
מלכים א	מלכים א כב	א	וישבו שלש שנים אין מלחמה בין ארם ובין ישראל	
מלכים א	מלכים א כב	ב	ויהי בשנה השלישית וירד יהושפט מלך יהודה אל מלך ישראל	
מלכים א	מלכים א כב	ג	ויאמר מלך ישראל אל עבדיו הידעתם כי לנו רמת גלעד ואנחנו מחשים מקחת אתה מיד מלך ארם	
מלכים א	מלכים א כב	ד	ויאמר אל יהושפט התלך אתי למלחמה רמת גלעד ויאמר יהושפט אל מלך ישראל כמוני כמוך כעמי כעמך כסוסי כסוסיך	
מלכים א	מלכים א כב	ה	ויאמר יהושפט אל מלך ישראל דרש נא כיום את דבר יהוה	
מלכים א	מלכים א כב	ו	ויקבץ מלך ישראל את הנביאים כארבע מאות איש ויאמר אלהם האלך על רמת גלעד למלחמה אם אחדל ויאמרו עלה ויתן אדני ביד המלך	
מלכים א	מלכים א כב	ז	ויאמר יהושפט האין פה נביא ליהוה עוד ונדרשה מאותו	
מלכים א	מלכים א כב	ח	ויאמר מלך ישראל אל יהושפט עוד איש אחד לדרש את יהוה מאתו ואני שנאתיו כי לא יתנבא עלי טוב כי אם רע מיכיהו בן ימלה ויאמר יהושפט אל יאמר המלך כן	
מלכים א	מלכים א כב	ט	ויקרא מלך ישראל אל סריס אחד ויאמר מהרה מיכיהו בן ימלה	
מלכים א	מלכים א כב	י	ומלך ישראל ויהושפט מלך יהודה ישבים איש על כסאו מלבשים בגדים בגרן פתח שער שמרון וכל הנביאים מתנבאים לפניהם	
מלכים א	מלכים א כב	יא	ויעש לו צדקיה בן כנענה קרני ברזל ויאמר כה אמר יהוה באלה תנגח את ארם עד כלתם	
מלכים א	מלכים א כב	יב	וכל הנבאים נבאים כן לאמר עלה רמת גלעד והצלח ונתן יהוה ביד המלך	
מלכים א	מלכים א כב	יג	והמלאך אשר הלך לקרא מיכיהו דבר אליו לאמר הנה נא דברי הנביאים פה אחד טוב אל המלך יהי נא דבריך כדבר אחד מהם ודברת טוב	
מלכים א	מלכים א כב	יד	ויאמר מיכיהו חי יהוה כי את אשר יאמר יהוה אלי אתו אדבר	
מלכים א	מלכים א כב	טו	ויבוא אל המלך ויאמר המלך אליו מיכיהו הנלך אל רמת גלעד למלחמה אם נחדל ויאמר אליו עלה והצלח ונתן יהוה ביד המלך	
מלכים א	מלכים א כב	טז	ויאמר אליו המלך עד כמה פעמים אני משבעך אשר לא תדבר אלי רק אמת בשם יהוה	
מלכים א	מלכים א כב	יז	ויאמר ראיתי את כל ישראל נפצים אל ההרים כצאן אשר אין להם רעה ויאמר יהוה לא אדנים לאלה ישובו איש לביתו בשלום	
מלכים א	מלכים א כב	יח	ויאמר מלך ישראל אל יהושפט הלוא אמרתי אליך לוא יתנבא עלי טוב כי אם רע	
מלכים א	מלכים א כב	יט	ויאמר לכן שמע דבר יהוה ראיתי את יהוה ישב על כסאו וכל צבא השמים עמד עליו מימינו ומשמאלו	
מלכים א	מלכים א כב	כ	ויאמר יהוה מי יפתה את אחאב ויעל ויפל ברמת גלעד ויאמר זה בכה וזה אמר בכה	
מלכים א	מלכים א כב	כא	ויצא הרוח ויעמד לפני יהוה ויאמר אני אפתנו ויאמר יהוה אליו במה	
מלכים א	מלכים א כב	כב	ויאמר אצא והייתי רוח שקר בפי כל נביאיו ויאמר תפתה וגם תוכל צא ועשה כן	
מלכים א	מלכים א כב	כג	ועתה הנה נתן יהוה רוח שקר בפי כל נביאיך אלה ויהוה דבר עליך רעה	
מלכים א	מלכים א כב	כד	ויגש צדקיהו בן כנענה ויכה את מיכיהו על הלחי ויאמר אי זה עבר רוח יהוה מאתי לדבר אותך	
מלכים א	מלכים א כב	כה	ויאמר מיכיהו הנך ראה ביום ההוא אשר תבא חדר בחדר להחבה	
מלכים א	מלכים א כב	כו	ויאמר מלך ישראל קח את מיכיהו והשיבהו אל אמן שר העיר ואל יואש בן המלך	
מלכים א	מלכים א כב	כז	ואמרת כה אמר המלך שימו את זה בית הכלא והאכילהו לחם לחץ ומים לחץ עד באי בשלום	
מלכים א	מלכים א כב	כח	ויאמר מיכיהו אם שוב תשוב בשלום לא דבר יהוה בי ויאמר שמעו עמים כלם	
מלכים א	מלכים א כב	כט	ויעל מלך ישראל ויהושפט מלך יהודה רמת גלעד	
מלכים א	מלכים א כב	ל	ויאמר מלך ישראל אל יהושפט התחפש ובא במלחמה ואתה לבש בגדיך ויתחפש מלך ישראל ויבוא במלחמה	
מלכים א	מלכים א כב	לא	ומלך ארם צוה את שרי הרכב אשר לו שלשים ושנים לאמר לא תלחמו את קטן ואת גדול כי אם את מלך ישראל לבדו	
מלכים א	מלכים א כב	לב	ויהי כראות שרי הרכב את יהושפט והמה אמרו אך מלך ישראל הוא ויסרו עליו להלחם ויזעק יהושפט	
מלכים א	מלכים א כב	לג	ויהי כראות שרי הרכב כי לא מלך ישראל הוא וישובו מאחריו	
מלכים א	מלכים א כב	לד	ואיש משך בקשת לתמו ויכה את מלך ישראל בין הדבקים ובין השרין ויאמר לרכבו הפך ידך והוציאני מן המחנה כי החליתי	
מלכים א	מלכים א כב	לה	ותעלה המלחמה ביום ההוא והמלך היה מעמד במרכבה נכח ארם וימת בערב ויצק דם המכה אל חיק הרכב	
מלכים א	מלכים א כב	לו	ויעבר הרנה במחנה כבא השמש לאמר איש אל עירו ואיש אל ארצו	
מלכים א	מלכים א כב	לז	וימת המלך ויבוא שמרון ויקברו את המלך בשמרון	
מלכים א	מלכים א כב	לח	וישטף את הרכב על ברכת שמרון וילקו הכלבים את דמו והזנות רחצו כדבר יהוה אשר דבר	
מלכים א	מלכים א כב	לט	ויתר דברי אחאב וכל אשר עשה ובית השן אשר בנה וכל הערים אשר בנה הלוא הם כתובים על ספר דברי הימים למלכי ישראל	
מלכים א	מלכים א כב	מ	וישכב אחאב עם אבתיו וימלך אחזיהו בנו תחתיו	
מלכים א	מלכים א כב	מא	ויהושפט בן אסא מלך על יהודה בשנת ארבע לאחאב מלך ישראל	
מלכים א	מלכים א כב	מב	יהושפט בן שלשים וחמש שנה במלכו ועשרים וחמש שנה מלך בירושלם ושם אמו עזובה בת שלחי	
מלכים א	מלכים א כב	מג	וילך בכל דרך אסא אביו לא סר ממנו לעשות הישר בעיני יהוה	
מלכים א	מלכים א כב	מד	אך הבמות לא סרו עוד העם מזבחים ומקטרים בבמות	
מלכים א	מלכים א כב	מה	וישלם יהושפט עם מלך ישראל	
מלכים א	מלכים א כב	מו	ויתר דברי יהושפט וגבורתו אשר עשה ואשר נלחם הלא הם כתובים על ספר דברי הימים למלכי יהודה	
מלכים א	מלכים א כב	מז	ויתר הקדש אשר נשאר בימי אסא אביו בער מן הארץ	
מלכים א	מלכים א כב	מח	ומלך אין באדום נצב מלך	
מלכים א	מלכים א כב	מט	יהושפט עשר אניות תרשיש ללכת אופירה לזהב ולא הלך כי נשברה אניות בעציון גבר	
מלכים א	מלכים א כב	נ	אז אמר אחזיהו בן אחאב אל יהושפט ילכו עבדי עם עבדיך באניות ולא אבה יהושפט	
מלכים א	מלכים א כב	נא	וישכב יהושפט עם אבתיו ויקבר עם אבתיו בעיר דוד אביו וימלך יהורם בנו תחתיו	
מלכים א	מלכים א כב	נב	אחזיהו בן אחאב מלך על ישראל בשמרון בשנת שבע עשרה ליהושפט מלך יהודה וימלך על ישראל שנתים	
מלכים א	מלכים א כב	נג	ויעש הרע בעיני יהוה וילך בדרך אביו ובדרך אמו ובדרך ירבעם בן נבט אשר החטיא את ישראל	
מלכים א	מלכים א כב	נד	ויעבד את הבעל וישתחוה לו ויכעס את יהוה אלהי ישראל ככל אשר עשה אביו	
מלכים ב	מלכים ב א	א	ויפשע מואב בישראל אחרי מות אחאב	
מלכים ב	מלכים ב א	ב	ויפל אחזיה בעד השבכה בעליתו אשר בשמרון ויחל וישלח מלאכים ויאמר אלהם לכו דרשו בבעל זבוב אלהי עקרון אם אחיה מחלי זה	
מלכים ב	מלכים ב א	ג	ומלאך יהוה דבר אל אליה התשבי קום עלה לקראת מלאכי מלך שמרון ודבר אלהם המבלי אין אלהים בישראל אתם הלכים לדרש בבעל זבוב אלהי עקרון	
מלכים ב	מלכים ב א	ד	ולכן כה אמר יהוה המטה אשר עלית שם לא תרד ממנה כי מות תמות וילך אליה	
מלכים ב	מלכים ב א	ה	וישובו המלאכים אליו ויאמר אליהם מה זה שבתם	
מלכים ב	מלכים ב א	ו	ויאמרו אליו איש עלה לקראתנו ויאמר אלינו לכו שובו אל המלך אשר שלח אתכם ודברתם אליו כה אמר יהוה המבלי אין אלהים בישראל אתה שלח לדרש בבעל זבוב אלהי עקרון לכן המטה אשר עלית שם לא תרד ממנה כי מות תמות	
מלכים ב	מלכים ב א	ז	וידבר אלהם מה משפט האיש אשר עלה לקראתכם וידבר אליכם את הדברים האלה	
מלכים ב	מלכים ב א	ח	ויאמרו אליו איש בעל שער ואזור עור אזור במתניו ויאמר אליה התשבי הוא	
מלכים ב	מלכים ב א	ט	וישלח אליו שר חמשים וחמשיו ויעל אליו והנה ישב על ראש ההר וידבר אליו איש האלהים המלך דבר רדה	
מלכים ב	מלכים ב א	י	ויענה אליהו וידבר אל שר החמשים ואם איש אלהים אני תרד אש מן השמים ותאכל אתך ואת חמשיך ותרד אש מן השמים ותאכל אתו ואת חמשיו	
מלכים ב	מלכים ב א	יא	וישב וישלח אליו שר חמשים אחר וחמשיו ויען וידבר אליו איש האלהים כה אמר המלך מהרה רדה	
מלכים ב	מלכים ב א	יב	ויען אליה וידבר אליהם אם איש האלהים אני תרד אש מן השמים ותאכל אתך ואת חמשיך ותרד אש אלהים מן השמים ותאכל אתו ואת חמשיו	
מלכים ב	מלכים ב א	יג	וישב וישלח שר חמשים שלשים וחמשיו ויעל ויבא שר החמשים השלישי ויכרע על ברכיו לנגד אליהו ויתחנן אליו וידבר אליו איש האלהים תיקר נא נפשי ונפש עבדיך אלה חמשים בעיניך	
מלכים ב	מלכים ב א	יד	הנה ירדה אש מן השמים ותאכל את שני שרי החמשים הראשנים ואת חמשיהם ועתה תיקר נפשי בעיניך	
מלכים ב	מלכים ב א	טו	וידבר מלאך יהוה אל אליהו רד אותו אל תירא מפניו ויקם וירד אותו אל המלך	
מלכים ב	מלכים ב א	טז	וידבר אליו כה אמר יהוה יען אשר שלחת מלאכים לדרש בבעל זבוב אלהי עקרון המבלי אין אלהים בישראל לדרש בדברו לכן המטה אשר עלית שם לא תרד ממנה כי מות תמות	
מלכים ב	מלכים ב א	יז	וימת כדבר יהוה אשר דבר אליהו וימלך יהורם תחתיו בשנת שתים ליהורם בן יהושפט מלך יהודה כי לא היה לו בן	
מלכים ב	מלכים ב א	יח	ויתר דברי אחזיהו אשר עשה הלוא המה כתובים על ספר דברי הימים למלכי ישראל	
מלכים ב	מלכים ב ב	א	ויהי בהעלות יהוה את אליהו בסערה השמים וילך אליהו ואלישע מן הגלגל	
מלכים ב	מלכים ב ב	ב	ויאמר אליהו אל אלישע שב נא פה כי יהוה שלחני עד בית אל ויאמר אלישע חי יהוה וחי נפשך אם אעזבך וירדו בית אל	
מלכים ב	מלכים ב ב	ג	ויצאו בני הנביאים אשר בית אל אל אלישע ויאמרו אליו הידעת כי היום יהוה לקח את אדניך מעל ראשך ויאמר גם אני ידעתי החשו	
מלכים ב	מלכים ב ב	ד	ויאמר לו אליהו אלישע שב נא פה כי יהוה שלחני יריחו ויאמר חי יהוה וחי נפשך אם אעזבך ויבאו יריחו	
מלכים ב	מלכים ב ב	ה	ויגשו בני הנביאים אשר ביריחו אל אלישע ויאמרו אליו הידעת כי היום יהוה לקח את אדניך מעל ראשך ויאמר גם אני ידעתי החשו	
מלכים ב	מלכים ב ב	ו	ויאמר לו אליהו שב נא פה כי יהוה שלחני הירדנה ויאמר חי יהוה וחי נפשך אם אעזבך וילכו שניהם	
מלכים ב	מלכים ב ב	ז	וחמשים איש מבני הנביאים הלכו ויעמדו מנגד מרחוק ושניהם עמדו על הירדן	
מלכים ב	מלכים ב ב	ח	ויקח אליהו את אדרתו ויגלם ויכה את המים ויחצו הנה והנה ויעברו שניהם בחרבה	
מלכים ב	מלכים ב ב	ט	ויהי כעברם ואליהו אמר אל אלישע שאל מה אעשה לך בטרם אלקח מעמך ויאמר אלישע ויהי נא פי שנים ברוחך אלי	
מלכים ב	מלכים ב ב	י	ויאמר הקשית לשאול אם תראה אתי לקח מאתך יהי לך כן ואם אין לא יהיה	
מלכים ב	מלכים ב ב	יא	ויהי המה הלכים הלוך ודבר והנה רכב אש וסוסי אש ויפרדו בין שניהם ויעל אליהו בסערה השמים	
מלכים ב	מלכים ב ב	יב	ואלישע ראה והוא מצעק אבי אבי רכב ישראל ופרשיו ולא ראהו עוד ויחזק בבגדיו ויקרעם לשנים קרעים	
מלכים ב	מלכים ב ב	יג	וירם את אדרת אליהו אשר נפלה מעליו וישב ויעמד על שפת הירדן	
מלכים ב	מלכים ב ב	יד	ויקח את אדרת אליהו אשר נפלה מעליו ויכה את המים ויאמר איה יהוה אלהי אליהו אף הוא ויכה את המים ויחצו הנה והנה ויעבר אלישע	
מלכים ב	מלכים ב ב	טו	ויראהו בני הנביאים אשר ביריחו מנגד ויאמרו נחה רוח אליהו על אלישע ויבאו לקראתו וישתחוו לו ארצה	
מלכים ב	מלכים ב ב	טז	ויאמרו אליו הנה נא יש את עבדיך חמשים אנשים בני חיל ילכו נא ויבקשו את אדניך פן נשאו רוח יהוה וישלכהו באחד ההרים או באחת הגיאות ויאמר לא תשלחו	
מלכים ב	מלכים ב ב	יז	ויפצרו בו עד בש ויאמר שלחו וישלחו חמשים איש ויבקשו שלשה ימים ולא מצאהו	
מלכים ב	מלכים ב ב	יח	וישבו אליו והוא ישב ביריחו ויאמר אלהם הלוא אמרתי אליכם אל תלכו	
מלכים ב	מלכים ב ב	יט	ויאמרו אנשי העיר אל אלישע הנה נא מושב העיר טוב כאשר אדני ראה והמים רעים והארץ משכלת	
מלכים ב	מלכים ב ב	כ	ויאמר קחו לי צלחית חדשה ושימו שם מלח ויקחו אליו	
מלכים ב	מלכים ב ב	כא	ויצא אל מוצא המים וישלך שם מלח ויאמר כה אמר יהוה רפאתי למים האלה לא יהיה משם עוד מות ומשכלת	
מלכים ב	מלכים ב ב	כב	וירפו המים עד היום הזה כדבר אלישע אשר דבר	
מלכים ב	מלכים ב ב	כג	ויעל משם בית אל והוא עלה בדרך ונערים קטנים יצאו מן העיר ויתקלסו בו ויאמרו לו עלה קרח עלה קרח	
מלכים ב	מלכים ב ב	כד	ויפן אחריו ויראם ויקללם בשם יהוה ותצאנה שתים דבים מן היער ותבקענה מהם ארבעים ושני ילדים	
מלכים ב	מלכים ב ב	כה	וילך משם אל הר הכרמל ומשם שב שמרון	
מלכים ב	מלכים ב ג	א	ויהורם בן אחאב מלך על ישראל בשמרון בשנת שמנה עשרה ליהושפט מלך יהודה וימלך שתים עשרה שנה	
מלכים ב	מלכים ב ג	ב	ויעשה הרע בעיני יהוה רק לא כאביו וכאמו ויסר את מצבת הבעל אשר עשה אביו	
מלכים ב	מלכים ב ג	ג	רק בחטאות ירבעם בן נבט אשר החטיא את ישראל דבק לא סר ממנה	
מלכים ב	מלכים ב ג	ד	ומישע מלך מואב היה נקד והשיב למלך ישראל מאה אלף כרים ומאה אלף אילים צמר	
מלכים ב	מלכים ב ג	ה	ויהי כמות אחאב ויפשע מלך מואב במלך ישראל	
מלכים ב	מלכים ב ג	ו	ויצא המלך יהורם ביום ההוא משמרון ויפקד את כל ישראל	
מלכים ב	מלכים ב ג	ז	וילך וישלח אל יהושפט מלך יהודה לאמר מלך מואב פשע בי התלך אתי אל מואב למלחמה ויאמר אעלה כמוני כמוך כעמי כעמך כסוסי כסוסיך	
מלכים ב	מלכים ב ג	ח	ויאמר אי זה הדרך נעלה ויאמר דרך מדבר אדום	
מלכים ב	מלכים ב ג	ט	וילך מלך ישראל ומלך יהודה ומלך אדום ויסבו דרך שבעת ימים ולא היה מים למחנה ולבהמה אשר ברגליהם	
מלכים ב	מלכים ב ג	י	ויאמר מלך ישראל אהה כי קרא יהוה לשלשת המלכים האלה לתת אותם ביד מואב	
מלכים ב	מלכים ב ג	יא	ויאמר יהושפט האין פה נביא ליהוה ונדרשה את יהוה מאותו ויען אחד מעבדי מלך ישראל ויאמר פה אלישע בן שפט אשר יצק מים על ידי אליהו	
מלכים ב	מלכים ב ג	יב	ויאמר יהושפט יש אותו דבר יהוה וירדו אליו מלך ישראל ויהושפט ומלך אדום	
מלכים ב	מלכים ב ג	יג	ויאמר אלישע אל מלך ישראל מה לי ולך לך אל נביאי אביך ואל נביאי אמך ויאמר לו מלך ישראל אל כי קרא יהוה לשלשת המלכים האלה לתת אותם ביד מואב	
מלכים ב	מלכים ב ג	יד	ויאמר אלישע חי יהוה צבאות אשר עמדתי לפניו כי לולי פני יהושפט מלך יהודה אני נשא אם אביט אליך ואם אראך	
מלכים ב	מלכים ב ג	טו	ועתה קחו לי מנגן והיה כנגן המנגן ותהי עליו יד יהוה	
מלכים ב	מלכים ב ג	טז	ויאמר כה אמר יהוה עשה הנחל הזה גבים גבים	
מלכים ב	מלכים ב ג	יז	כי כה אמר יהוה לא תראו רוח ולא תראו גשם והנחל ההוא ימלא מים ושתיתם אתם ומקניכם ובהמתכם	
מלכים ב	מלכים ב ג	יח	ונקל זאת בעיני יהוה ונתן את מואב בידכם	
מלכים ב	מלכים ב ג	יט	והכיתם כל עיר מבצר וכל עיר מבחור וכל עץ טוב תפילו וכל מעיני מים תסתמו וכל החלקה הטובה תכאבו באבנים	
מלכים ב	מלכים ב ג	כ	ויהי בבקר כעלות המנחה והנה מים באים מדרך אדום ותמלא הארץ את המים	
מלכים ב	מלכים ב ג	כא	וכל מואב שמעו כי עלו המלכים להלחם בם ויצעקו מכל חגר חגרה ומעלה ויעמדו על הגבול	
מלכים ב	מלכים ב ג	כב	וישכימו בבקר והשמש זרחה על המים ויראו מואב מנגד את המים אדמים כדם	
מלכים ב	מלכים ב ג	כג	ויאמרו דם זה החרב נחרבו המלכים ויכו איש את רעהו ועתה לשלל מואב	
מלכים ב	מלכים ב ג	כד	ויבאו אל מחנה ישראל ויקמו ישראל ויכו את מואב וינסו מפניהם ויבו בה והכות את מואב	
מלכים ב	מלכים ב ג	כה	והערים יהרסו וכל חלקה טובה ישליכו איש אבנו ומלאוה וכל מעין מים יסתמו וכל עץ טוב יפילו עד השאיר אבניה בקיר חרשת ויסבו הקלעים ויכוה	
מלכים ב	מלכים ב ג	כו	וירא מלך מואב כי חזק ממנו המלחמה ויקח אותו שבע מאות איש שלף חרב להבקיע אל מלך אדום ולא יכלו	
מלכים ב	מלכים ב ג	כז	ויקח את בנו הבכור אשר ימלך תחתיו ויעלהו עלה על החמה ויהי קצף גדול על ישראל ויסעו מעליו וישבו לארץ	
מלכים ב	מלכים ב ד	א	ואשה אחת מנשי בני הנביאים צעקה אל אלישע לאמר עבדך אישי מת ואתה ידעת כי עבדך היה ירא את יהוה והנשה בא לקחת את שני ילדי לו לעבדים	
מלכים ב	מלכים ב ד	ב	ויאמר אליה אלישע מה אעשה לך הגידי לי מה יש לכי בבית ותאמר אין לשפחתך כל בבית כי אם אסוך שמן	
מלכים ב	מלכים ב ד	ג	ויאמר לכי שאלי לך כלים מן החוץ מאת כל שכנכי כלים רקים אל תמעיטי	
מלכים ב	מלכים ב ד	ד	ובאת וסגרת הדלת בעדך ובעד בניך ויצקת על כל הכלים האלה והמלא תסיעי	
מלכים ב	מלכים ב ד	ה	ותלך מאתו ותסגר הדלת בעדה ובעד בניה הם מגשים אליה והיא מיצקת	
מלכים ב	מלכים ב ד	ו	ויהי כמלאת הכלים ותאמר אל בנה הגישה אלי עוד כלי ויאמר אליה אין עוד כלי ויעמד השמן	
מלכים ב	מלכים ב ד	ז	ותבא ותגד לאיש האלהים ויאמר לכי מכרי את השמן ושלמי את נשיכי ואת בניכי תחיי בנותר	
מלכים ב	מלכים ב ד	ח	ויהי היום ויעבר אלישע אל שונם ושם אשה גדולה ותחזק בו לאכל לחם ויהי מדי עברו יסר שמה לאכל לחם	
מלכים ב	מלכים ב ד	ט	ותאמר אל אישה הנה נא ידעתי כי איש אלהים קדוש הוא עבר עלינו תמיד	
מלכים ב	מלכים ב ד	י	נעשה נא עלית קיר קטנה ונשים לו שם מטה ושלחן וכסא ומנורה והיה בבאו אלינו יסור שמה	
מלכים ב	מלכים ב ד	יא	ויהי היום ויבא שמה ויסר אל העליה וישכב שמה	
מלכים ב	מלכים ב ד	יב	ויאמר אל גחזי נערו קרא לשונמית הזאת ויקרא לה ותעמד לפניו	
מלכים ב	מלכים ב ד	יג	ויאמר לו אמר נא אליה הנה חרדת אלינו את כל החרדה הזאת מה לעשות לך היש לדבר לך אל המלך או אל שר הצבא ותאמר בתוך עמי אנכי ישבת	
מלכים ב	מלכים ב ד	יד	ויאמר ומה לעשות לה ויאמר גיחזי אבל בן אין לה ואישה זקן	
מלכים ב	מלכים ב ד	טו	ויאמר קרא לה ויקרא לה ותעמד בפתח	
מלכים ב	מלכים ב ד	טז	ויאמר למועד הזה כעת חיה אתי חבקת בן ותאמר אל אדני איש האלהים אל תכזב בשפחתך	
מלכים ב	מלכים ב ד	יז	ותהר האשה ותלד בן למועד הזה כעת חיה אשר דבר אליה אלישע	
מלכים ב	מלכים ב ד	יח	ויגדל הילד ויהי היום ויצא אל אביו אל הקצרים	
מלכים ב	מלכים ב ד	יט	ויאמר אל אביו ראשי ראשי ויאמר אל הנער שאהו אל אמו	
מלכים ב	מלכים ב ד	כ	וישאהו ויביאהו אל אמו וישב על ברכיה עד הצהרים וימת	
מלכים ב	מלכים ב ד	כא	ותעל ותשכבהו על מטת איש האלהים ותסגר בעדו ותצא	
מלכים ב	מלכים ב ד	כב	ותקרא אל אישה ותאמר שלחה נא לי אחד מן הנערים ואחת האתנות וארוצה עד איש האלהים ואשובה	
מלכים ב	מלכים ב ד	כג	ויאמר מדוע אתי הלכתי אליו היום לא חדש ולא שבת ותאמר שלום	
מלכים ב	מלכים ב ד	כד	ותחבש האתון ותאמר אל נערה נהג ולך אל תעצר לי לרכב כי אם אמרתי לך	
מלכים ב	מלכים ב ד	כה	ותלך ותבוא אל איש האלהים אל הר הכרמל ויהי כראות איש האלהים אתה מנגד ויאמר אל גיחזי נערו הנה השונמית הלז	
מלכים ב	מלכים ב ד	כו	עתה רוץ נא לקראתה ואמר לה השלום לך השלום לאישך השלום לילד ותאמר שלום	
מלכים ב	מלכים ב ד	כז	ותבא אל איש האלהים אל ההר ותחזק ברגליו ויגש גיחזי להדפה ויאמר איש האלהים הרפה לה כי נפשה מרה לה ויהוה העלים ממני ולא הגיד לי	
מלכים ב	מלכים ב ד	כח	ותאמר השאלתי בן מאת אדני הלא אמרתי לא תשלה אתי	
מלכים ב	מלכים ב ד	כט	ויאמר לגיחזי חגר מתניך וקח משענתי בידך ולך כי תמצא איש לא תברכנו וכי יברכך איש לא תעננו ושמת משענתי על פני הנער	
מלכים ב	מלכים ב ד	ל	ותאמר אם הנער חי יהוה וחי נפשך אם אעזבך ויקם וילך אחריה	
מלכים ב	מלכים ב ד	לא	וגחזי עבר לפניהם וישם את המשענת על פני הנער ואין קול ואין קשב וישב לקראתו ויגד לו לאמר לא הקיץ הנער	
מלכים ב	מלכים ב ד	לב	ויבא אלישע הביתה והנה הנער מת משכב על מטתו	
מלכים ב	מלכים ב ד	לג	ויבא ויסגר הדלת בעד שניהם ויתפלל אל יהוה	
מלכים ב	מלכים ב ד	לד	ויעל וישכב על הילד וישם פיו על פיו ועיניו על עיניו וכפיו על כפו ויגהר עליו ויחם בשר הילד	
מלכים ב	מלכים ב ד	לה	וישב וילך בבית אחת הנה ואחת הנה ויעל ויגהר עליו ויזורר הנער עד שבע פעמים ויפקח הנער את עיניו	
מלכים ב	מלכים ב ד	לו	ויקרא אל גיחזי ויאמר קרא אל השנמית הזאת ויקראה ותבוא אליו ויאמר שאי בנך	
מלכים ב	מלכים ב ד	לז	ותבא ותפל על רגליו ותשתחו ארצה ותשא את בנה ותצא	
מלכים ב	מלכים ב ד	לח	ואלישע שב הגלגלה והרעב בארץ ובני הנביאים ישבים לפניו ויאמר לנערו שפת הסיר הגדולה ובשל נזיד לבני הנביאים	
מלכים ב	מלכים ב ד	לט	ויצא אחד אל השדה ללקט ארת וימצא גפן שדה וילקט ממנו פקעת שדה מלא בגדו ויבא ויפלח אל סיר הנזיד כי לא ידעו	
מלכים ב	מלכים ב ד	מ	ויצקו לאנשים לאכול ויהי כאכלם מהנזיד והמה צעקו ויאמרו מות בסיר איש האלהים ולא יכלו לאכל	
מלכים ב	מלכים ב ד	מא	ויאמר וקחו קמח וישלך אל הסיר ויאמר צק לעם ויאכלו ולא היה דבר רע בסיר	
מלכים ב	מלכים ב ד	מב	ואיש בא מבעל שלשה ויבא לאיש האלהים לחם בכורים עשרים לחם שערים וכרמל בצקלנו ויאמר תן לעם ויאכלו	
מלכים ב	מלכים ב ד	מג	ויאמר משרתו מה אתן זה לפני מאה איש ויאמר תן לעם ויאכלו כי כה אמר יהוה אכל והותר	
מלכים ב	מלכים ב ד	מד	ויתן לפניהם ויאכלו ויותרו כדבר יהוה	
מלכים ב	מלכים ב ה	א	ונעמן שר צבא מלך ארם היה איש גדול לפני אדניו ונשא פנים כי בו נתן יהוה תשועה לארם והאיש היה גבור חיל מצרע	
מלכים ב	מלכים ב ה	ב	וארם יצאו גדודים וישבו מארץ ישראל נערה קטנה ותהי לפני אשת נעמן	
מלכים ב	מלכים ב ה	ג	ותאמר אל גברתה אחלי אדני לפני הנביא אשר בשמרון אז יאסף אתו מצרעתו	
מלכים ב	מלכים ב ה	ד	ויבא ויגד לאדניו לאמר כזאת וכזאת דברה הנערה אשר מארץ ישראל	
מלכים ב	מלכים ב ה	ה	ויאמר מלך ארם לך בא ואשלחה ספר אל מלך ישראל וילך ויקח בידו עשר ככרי כסף וששת אלפים זהב ועשר חליפות בגדים	
מלכים ב	מלכים ב ה	ו	ויבא הספר אל מלך ישראל לאמר ועתה כבוא הספר הזה אליך הנה שלחתי אליך את נעמן עבדי ואספתו מצרעתו	
מלכים ב	מלכים ב ה	ז	ויהי כקרא מלך ישראל את הספר ויקרע בגדיו ויאמר האלהים אני להמית ולהחיות כי זה שלח אלי לאסף איש מצרעתו כי אך דעו נא וראו כי מתאנה הוא לי	
מלכים ב	מלכים ב ה	ח	ויהי כשמע אלישע איש האלהים כי קרע מלך ישראל את בגדיו וישלח אל המלך לאמר למה קרעת בגדיך יבא נא אלי וידע כי יש נביא בישראל	
מלכים ב	מלכים ב ה	ט	ויבא נעמן בסוסו וברכבו ויעמד פתח הבית לאלישע	
מלכים ב	מלכים ב ה	י	וישלח אליו אלישע מלאך לאמר הלוך ורחצת שבע פעמים בירדן וישב בשרך לך וטהר	
מלכים ב	מלכים ב ה	יא	ויקצף נעמן וילך ויאמר הנה אמרתי אלי יצא יצוא ועמד וקרא בשם יהוה אלהיו והניף ידו אל המקום ואסף המצרע	
מלכים ב	מלכים ב ה	יב	הלא טוב אבנה ופרפר נהרות דמשק מכל מימי ישראל הלא ארחץ בהם וטהרתי ויפן וילך בחמה	
מלכים ב	מלכים ב ה	יג	ויגשו עבדיו וידברו אליו ויאמרו אבי דבר גדול הנביא דבר אליך הלוא תעשה ואף כי אמר אליך רחץ וטהר	
מלכים ב	מלכים ב ה	יד	וירד ויטבל בירדן שבע פעמים כדבר איש האלהים וישב בשרו כבשר נער קטן ויטהר	
מלכים ב	מלכים ב ה	טו	וישב אל איש האלהים הוא וכל מחנהו ויבא ויעמד לפניו ויאמר הנה נא ידעתי כי אין אלהים בכל הארץ כי אם בישראל ועתה קח נא ברכה מאת עבדך	
מלכים ב	מלכים ב ה	טז	ויאמר חי יהוה אשר עמדתי לפניו אם אקח ויפצר בו לקחת וימאן	
מלכים ב	מלכים ב ה	יז	ויאמר נעמן ולא יתן נא לעבדך משא צמד פרדים אדמה כי לוא יעשה עוד עבדך עלה וזבח לאלהים אחרים כי אם ליהוה	
מלכים ב	מלכים ב ה	יח	לדבר הזה יסלח יהוה לעבדך בבוא אדני בית רמון להשתחות שמה והוא נשען על ידי והשתחויתי בית רמן בהשתחויתי בית רמן יסלח נא יהוה לעבדך בדבר הזה	
מלכים ב	מלכים ב ה	יט	ויאמר לו לך לשלום וילך מאתו כברת ארץ	
מלכים ב	מלכים ב ה	כ	ויאמר גיחזי נער אלישע איש האלהים הנה חשך אדני את נעמן הארמי הזה מקחת מידו את אשר הביא חי יהוה כי אם רצתי אחריו ולקחתי מאתו מאומה	
מלכים ב	מלכים ב ה	כא	וירדף גיחזי אחרי נעמן ויראה נעמן רץ אחריו ויפל מעל המרכבה לקראתו ויאמר השלום	
מלכים ב	מלכים ב ה	כב	ויאמר שלום אדני שלחני לאמר הנה עתה זה באו אלי שני נערים מהר אפרים מבני הנביאים תנה נא להם ככר כסף ושתי חלפות בגדים	
מלכים ב	מלכים ב ה	כג	ויאמר נעמן הואל קח ככרים ויפרץ בו ויצר ככרים כסף בשני חרטים ושתי חלפות בגדים ויתן אל שני נעריו וישאו לפניו	
מלכים ב	מלכים ב ה	כד	ויבא אל העפל ויקח מידם ויפקד בבית וישלח את האנשים וילכו	
מלכים ב	מלכים ב ה	כה	והוא בא ויעמד אל אדניו ויאמר אליו אלישע מאן גחזי ויאמר לא הלך עבדך אנה ואנה	
מלכים ב	מלכים ב ה	כו	ויאמר אליו לא לבי הלך כאשר הפך איש מעל מרכבתו לקראתך העת לקחת את הכסף ולקחת בגדים וזיתים וכרמים וצאן ובקר ועבדים ושפחות	
מלכים ב	מלכים ב ה	כז	וצרעת נעמן תדבק בך ובזרעך לעולם ויצא מלפניו מצרע כשלג	
מלכים ב	מלכים ב ו	א	ויאמרו בני הנביאים אל אלישע הנה נא המקום אשר אנחנו ישבים שם לפניך צר ממנו	
מלכים ב	מלכים ב ו	ב	נלכה נא עד הירדן ונקחה משם איש קורה אחת ונעשה לנו שם מקום לשבת שם ויאמר לכו	
מלכים ב	מלכים ב ו	ג	ויאמר האחד הואל נא ולך את עבדיך ויאמר אני אלך	
מלכים ב	מלכים ב ו	ד	וילך אתם ויבאו הירדנה ויגזרו העצים	
מלכים ב	מלכים ב ו	ה	ויהי האחד מפיל הקורה ואת הברזל נפל אל המים ויצעק ויאמר אהה אדני והוא שאול	
מלכים ב	מלכים ב ו	ו	ויאמר איש האלהים אנה נפל ויראהו את המקום ויקצב עץ וישלך שמה ויצף הברזל	
מלכים ב	מלכים ב ו	ז	ויאמר הרם לך וישלח ידו ויקחהו	
מלכים ב	מלכים ב ו	ח	ומלך ארם היה נלחם בישראל ויועץ אל עבדיו לאמר אל מקום פלני אלמני תחנתי	
מלכים ב	מלכים ב ו	ט	וישלח איש האלהים אל מלך ישראל לאמר השמר מעבר המקום הזה כי שם ארם נחתים	
מלכים ב	מלכים ב ו	י	וישלח מלך ישראל אל המקום אשר אמר לו איש האלהים והזהירה ונשמר שם לא אחת ולא שתים	
מלכים ב	מלכים ב ו	יא	ויסער לב מלך ארם על הדבר הזה ויקרא אל עבדיו ויאמר אליהם הלוא תגידו לי מי משלנו אל מלך ישראל	
מלכים ב	מלכים ב ו	יב	ויאמר אחד מעבדיו לוא אדני המלך כי אלישע הנביא אשר בישראל יגיד למלך ישראל את הדברים אשר תדבר בחדר משכבך	
מלכים ב	מלכים ב ו	יג	ויאמר לכו וראו איכה הוא ואשלח ואקחהו ויגד לו לאמר הנה בדתן	
מלכים ב	מלכים ב ו	יד	וישלח שמה סוסים ורכב וחיל כבד ויבאו לילה ויקפו על העיר	
מלכים ב	מלכים ב ו	טו	וישכם משרת איש האלהים לקום ויצא והנה חיל סובב את העיר וסוס ורכב ויאמר נערו אליו אהה אדני איכה נעשה	
מלכים ב	מלכים ב ו	טז	ויאמר אל תירא כי רבים אשר אתנו מאשר אותם	
מלכים ב	מלכים ב ו	יז	ויתפלל אלישע ויאמר יהוה פקח נא את עיניו ויראה ויפקח יהוה את עיני הנער וירא והנה ההר מלא סוסים ורכב אש סביבת אלישע	
מלכים ב	מלכים ב ו	יח	וירדו אליו ויתפלל אלישע אל יהוה ויאמר הך נא את הגוי הזה בסנורים ויכם בסנורים כדבר אלישע	
מלכים ב	מלכים ב ו	יט	ויאמר אלהם אלישע לא זה הדרך ולא זה העיר לכו אחרי ואוליכה אתכם אל האיש אשר תבקשון וילך אותם שמרונה	
מלכים ב	מלכים ב ו	כ	ויהי כבאם שמרון ויאמר אלישע יהוה פקח את עיני אלה ויראו ויפקח יהוה את עיניהם ויראו והנה בתוך שמרון	
מלכים ב	מלכים ב ו	כא	ויאמר מלך ישראל אל אלישע כראתו אותם האכה אכה אבי	
מלכים ב	מלכים ב ו	כב	ויאמר לא תכה האשר שבית בחרבך ובקשתך אתה מכה שים לחם ומים לפניהם ויאכלו וישתו וילכו אל אדניהם	
מלכים ב	מלכים ב ו	כג	ויכרה להם כרה גדולה ויאכלו וישתו וישלחם וילכו אל אדניהם ולא יספו עוד גדודי ארם לבוא בארץ ישראל	
מלכים ב	מלכים ב ו	כד	ויהי אחרי כן ויקבץ בן הדד מלך ארם את כל מחנהו ויעל ויצר על שמרון	
מלכים ב	מלכים ב ו	כה	ויהי רעב גדול בשמרון והנה צרים עליה עד היות ראש חמור בשמנים כסף ורבע הקב חרייונים בחמשה כסף	
מלכים ב	מלכים ב ו	כו	ויהי מלך ישראל עבר על החמה ואשה צעקה אליו לאמר הושיעה אדני המלך	
מלכים ב	מלכים ב ו	כז	ויאמר אל יושעך יהוה מאין אושיעך המן הגרן או מן היקב	
מלכים ב	מלכים ב ו	כח	ויאמר לה המלך מה לך ותאמר האשה הזאת אמרה אלי תני את בנך ונאכלנו היום ואת בני נאכל מחר	
מלכים ב	מלכים ב ו	כט	ונבשל את בני ונאכלהו ואמר אליה ביום האחר תני את בנך ונאכלנו ותחבא את בנה	
מלכים ב	מלכים ב ו	ל	ויהי כשמע המלך את דברי האשה ויקרע את בגדיו והוא עבר על החמה וירא העם והנה השק על בשרו מבית	
מלכים ב	מלכים ב ו	לא	ויאמר כה יעשה לי אלהים וכה יוסף אם יעמד ראש אלישע בן שפט עליו היום	
מלכים ב	מלכים ב ו	לב	ואלישע ישב בביתו והזקנים ישבים אתו וישלח איש מלפניו בטרם יבא המלאך אליו והוא אמר אל הזקנים הראיתם כי שלח בן המרצח הזה להסיר את ראשי ראו כבא המלאך סגרו הדלת ולחצתם אתו בדלת הלוא קול רגלי אדניו אחריו	
מלכים ב	מלכים ב ו	לג	עודנו מדבר עמם והנה המלאך ירד אליו ויאמר הנה זאת הרעה מאת יהוה מה אוחיל ליהוה עוד	
מלכים ב	מלכים ב ז	א	ויאמר אלישע שמעו דבר יהוה כה אמר יהוה כעת מחר סאה סלת בשקל וסאתים שערים בשקל בשער שמרון	
מלכים ב	מלכים ב ז	ב	ויען השליש אשר למלך נשען על ידו את איש האלהים ויאמר הנה יהוה עשה ארבות בשמים היהיה הדבר הזה ויאמר הנכה ראה בעיניך ומשם לא תאכל	
מלכים ב	מלכים ב ז	ג	וארבעה אנשים היו מצרעים פתח השער ויאמרו איש אל רעהו מה אנחנו ישבים פה עד מתנו	
מלכים ב	מלכים ב ז	ד	אם אמרנו נבוא העיר והרעב בעיר ומתנו שם ואם ישבנו פה ומתנו ועתה לכו ונפלה אל מחנה ארם אם יחינו נחיה ואם ימיתנו ומתנו	
מלכים ב	מלכים ב ז	ה	ויקומו בנשף לבוא אל מחנה ארם ויבאו עד קצה מחנה ארם והנה אין שם איש	
מלכים ב	מלכים ב ז	ו	ואדני השמיע את מחנה ארם קול רכב קול סוס קול חיל גדול ויאמרו איש אל אחיו הנה שכר עלינו מלך ישראל את מלכי החתים ואת מלכי מצרים לבוא עלינו	
מלכים ב	מלכים ב ז	ז	ויקומו וינוסו בנשף ויעזבו את אהליהם ואת סוסיהם ואת חמריהם המחנה כאשר היא וינסו אל נפשם	
מלכים ב	מלכים ב ז	ח	ויבאו המצרעים האלה עד קצה המחנה ויבאו אל אהל אחד ויאכלו וישתו וישאו משם כסף וזהב ובגדים וילכו ויטמנו וישבו ויבאו אל אהל אחר וישאו משם וילכו ויטמנו	
מלכים ב	מלכים ב ז	ט	ויאמרו איש אל רעהו לא כן אנחנו עשים היום הזה יום בשרה הוא ואנחנו מחשים וחכינו עד אור הבקר ומצאנו עוון ועתה לכו ונבאה ונגידה בית המלך	
מלכים ב	מלכים ב ז	י	ויבאו ויקראו אל שער העיר ויגידו להם לאמר באנו אל מחנה ארם והנה אין שם איש וקול אדם כי אם הסוס אסור והחמור אסור ואהלים כאשר המה	
מלכים ב	מלכים ב ז	יא	ויקרא השערים ויגידו בית המלך פנימה	
מלכים ב	מלכים ב ז	יב	ויקם המלך לילה ויאמר אל עבדיו אגידה נא לכם את אשר עשו לנו ארם ידעו כי רעבים אנחנו ויצאו מן המחנה להחבה בהשדה לאמר כי יצאו מן העיר ונתפשם חיים ואל העיר נבא	
מלכים ב	מלכים ב ז	יג	ויען אחד מעבדיו ויאמר ויקחו נא חמשה מן הסוסים הנשארים אשר נשארו בה הנם ככל ההמון ישראל אשר נשארו בה הנם ככל המון ישראל אשר תמו ונשלחה ונראה	
מלכים ב	מלכים ב ז	יד	ויקחו שני רכב סוסים וישלח המלך אחרי מחנה ארם לאמר לכו וראו	
מלכים ב	מלכים ב ז	טו	וילכו אחריהם עד הירדן והנה כל הדרך מלאה בגדים וכלים אשר השליכו ארם בהחפזם וישבו המלאכים ויגדו למלך	
מלכים ב	מלכים ב ז	טז	ויצא העם ויבזו את מחנה ארם ויהי סאה סלת בשקל וסאתים שערים בשקל כדבר יהוה	
מלכים ב	מלכים ב ז	יז	והמלך הפקיד את השליש אשר נשען על ידו על השער וירמסהו העם בשער וימת כאשר דבר איש האלהים אשר דבר ברדת המלך אליו	
מלכים ב	מלכים ב ז	יח	ויהי כדבר איש האלהים אל המלך לאמר סאתים שערים בשקל וסאה סלת בשקל יהיה כעת מחר בשער שמרון	
מלכים ב	מלכים ב ז	יט	ויען השליש את איש האלהים ויאמר והנה יהוה עשה ארבות בשמים היהיה כדבר הזה ויאמר הנך ראה בעיניך ומשם לא תאכל	
מלכים ב	מלכים ב ז	כ	ויהי לו כן וירמסו אתו העם בשער וימת	
מלכים ב	מלכים ב ח	א	ואלישע דבר אל האשה אשר החיה את בנה לאמר קומי ולכי אתי וביתך וגורי באשר תגורי כי קרא יהוה לרעב וגם בא אל הארץ שבע שנים	
מלכים ב	מלכים ב ח	ב	ותקם האשה ותעש כדבר איש האלהים ותלך היא וביתה ותגר בארץ פלשתים שבע שנים	
מלכים ב	מלכים ב ח	ג	ויהי מקצה שבע שנים ותשב האשה מארץ פלשתים ותצא לצעק אל המלך אל ביתה ואל שדה	
מלכים ב	מלכים ב ח	ד	והמלך מדבר אל גחזי נער איש האלהים לאמר ספרה נא לי את כל הגדלות אשר עשה אלישע	
מלכים ב	מלכים ב ח	ה	ויהי הוא מספר למלך את אשר החיה את המת והנה האשה אשר החיה את בנה צעקת אל המלך על ביתה ועל שדה ויאמר גחזי אדני המלך זאת האשה וזה בנה אשר החיה אלישע	
מלכים ב	מלכים ב ח	ו	וישאל המלך לאשה ותספר לו ויתן לה המלך סריס אחד לאמר השיב את כל אשר לה ואת כל תבואת השדה מיום עזבה את הארץ ועד עתה	
מלכים ב	מלכים ב ח	ז	ויבא אלישע דמשק ובן הדד מלך ארם חלה ויגד לו לאמר בא איש האלהים עד הנה	
מלכים ב	מלכים ב ח	ח	ויאמר המלך אל חזהאל קח בידך מנחה ולך לקראת איש האלהים ודרשת את יהוה מאותו לאמר האחיה מחלי זה	
מלכים ב	מלכים ב ח	ט	וילך חזאל לקראתו ויקח מנחה בידו וכל טוב דמשק משא ארבעים גמל ויבא ויעמד לפניו ויאמר בנך בן הדד מלך ארם שלחני אליך לאמר האחיה מחלי זה	
מלכים ב	מלכים ב ח	י	ויאמר אליו אלישע לך אמר לא חיה תחיה והראני יהוה כי מות ימות	
מלכים ב	מלכים ב ח	יא	ויעמד את פניו וישם עד בש ויבך איש האלהים	
מלכים ב	מלכים ב ח	יב	ויאמר חזאל מדוע אדני בכה ויאמר כי ידעתי את אשר תעשה לבני ישראל רעה מבצריהם תשלח באש ובחריהם בחרב תהרג ועלליהם תרטש והרתיהם תבקע	
מלכים ב	מלכים ב ח	יג	ויאמר חזהאל כי מה עבדך הכלב כי יעשה הדבר הגדול הזה ויאמר אלישע הראני יהוה אתך מלך על ארם	
מלכים ב	מלכים ב ח	יד	וילך מאת אלישע ויבא אל אדניו ויאמר לו מה אמר לך אלישע ויאמר אמר לי חיה תחיה	
מלכים ב	מלכים ב ח	טו	ויהי ממחרת ויקח המכבר ויטבל במים ויפרש על פניו וימת וימלך חזהאל תחתיו	
מלכים ב	מלכים ב ח	טז	ובשנת חמש ליורם בן אחאב מלך ישראל ויהושפט מלך יהודה מלך יהורם בן יהושפט מלך יהודה	
מלכים ב	מלכים ב ח	יז	בן שלשים ושתים שנה היה במלכו ושמנה שנה מלך בירושלם	
מלכים ב	מלכים ב ח	יח	וילך בדרך מלכי ישראל כאשר עשו בית אחאב כי בת אחאב היתה לו לאשה ויעש הרע בעיני יהוה	
מלכים ב	מלכים ב ח	יט	ולא אבה יהוה להשחית את יהודה למען דוד עבדו כאשר אמר לו לתת לו ניר לבניו כל הימים	
מלכים ב	מלכים ב ח	כ	בימיו פשע אדום מתחת יד יהודה וימלכו עליהם מלך	
מלכים ב	מלכים ב ח	כא	ויעבר יורם צעירה וכל הרכב עמו ויהי הוא קם לילה ויכה את אדום הסביב אליו ואת שרי הרכב וינס העם לאהליו	
מלכים ב	מלכים ב ח	כב	ויפשע אדום מתחת יד יהודה עד היום הזה אז תפשע לבנה בעת ההיא	
מלכים ב	מלכים ב ח	כג	ויתר דברי יורם וכל אשר עשה הלוא הם כתובים על ספר דברי הימים למלכי יהודה	
מלכים ב	מלכים ב ח	כד	וישכב יורם עם אבתיו ויקבר עם אבתיו בעיר דוד וימלך אחזיהו בנו תחתיו	
מלכים ב	מלכים ב ח	כה	בשנת שתים עשרה שנה ליורם בן אחאב מלך ישראל מלך אחזיהו בן יהורם מלך יהודה	
מלכים ב	מלכים ב ח	כו	בן עשרים ושתים שנה אחזיהו במלכו ושנה אחת מלך בירושלם ושם אמו עתליהו בת עמרי מלך ישראל	
מלכים ב	מלכים ב ח	כז	וילך בדרך בית אחאב ויעש הרע בעיני יהוה כבית אחאב כי חתן בית אחאב הוא	
מלכים ב	מלכים ב ח	כח	וילך את יורם בן אחאב למלחמה עם חזהאל מלך ארם ברמת גלעד ויכו ארמים את יורם	
מלכים ב	מלכים ב ח	כט	וישב יורם המלך להתרפא ביזרעאל מן המכים אשר יכהו ארמים ברמה בהלחמו את חזהאל מלך ארם ואחזיהו בן יהורם מלך יהודה ירד לראות את יורם בן אחאב ביזרעאל כי חלה הוא	
מלכים ב	מלכים ב ט	א	ואלישע הנביא קרא לאחד מבני הנביאים ויאמר לו חגר מתניך וקח פך השמן הזה בידך ולך רמת גלעד	
מלכים ב	מלכים ב ט	ב	ובאת שמה וראה שם יהוא בן יהושפט בן נמשי ובאת והקמתו מתוך אחיו והביאת אתו חדר בחדר	
מלכים ב	מלכים ב ט	ג	ולקחת פך השמן ויצקת על ראשו ואמרת כה אמר יהוה משחתיך למלך אל ישראל ופתחת הדלת ונסתה ולא תחכה	
מלכים ב	מלכים ב ט	ד	וילך הנער הנער הנביא רמת גלעד	
מלכים ב	מלכים ב ט	ה	ויבא והנה שרי החיל ישבים ויאמר דבר לי אליך השר ויאמר יהוא אל מי מכלנו ויאמר אליך השר	
מלכים ב	מלכים ב ט	ו	ויקם ויבא הביתה ויצק השמן אל ראשו ויאמר לו כה אמר יהוה אלהי ישראל משחתיך למלך אל עם יהוה אל ישראל	
מלכים ב	מלכים ב ט	ז	והכיתה את בית אחאב אדניך ונקמתי דמי עבדי הנביאים ודמי כל עבדי יהוה מיד איזבל	
מלכים ב	מלכים ב ט	ח	ואבד כל בית אחאב והכרתי לאחאב משתין בקיר ועצור ועזוב בישראל	
מלכים ב	מלכים ב ט	ט	ונתתי את בית אחאב כבית ירבעם בן נבט וכבית בעשא בן אחיה	
מלכים ב	מלכים ב ט	י	ואת איזבל יאכלו הכלבים בחלק יזרעאל ואין קבר ויפתח הדלת וינס	
מלכים ב	מלכים ב ט	יא	ויהוא יצא אל עבדי אדניו ויאמר לו השלום מדוע בא המשגע הזה אליך ויאמר אליהם אתם ידעתם את האיש ואת שיחו	
מלכים ב	מלכים ב ט	יב	ויאמרו שקר הגד נא לנו ויאמר כזאת וכזאת אמר אלי לאמר כה אמר יהוה משחתיך למלך אל ישראל	
מלכים ב	מלכים ב ט	יג	וימהרו ויקחו איש בגדו וישימו תחתיו אל גרם המעלות ויתקעו בשופר ויאמרו מלך יהוא	
מלכים ב	מלכים ב ט	יד	ויתקשר יהוא בן יהושפט בן נמשי אל יורם ויורם היה שמר ברמת גלעד הוא וכל ישראל מפני חזאל מלך ארם	
מלכים ב	מלכים ב ט	טו	וישב יהורם המלך להתרפא ביזרעאל מן המכים אשר יכהו ארמים בהלחמו את חזאל מלך ארם ויאמר יהוא אם יש נפשכם אל יצא פליט מן העיר ללכת לגיד ביזרעאל	
מלכים ב	מלכים ב ט	טז	וירכב יהוא וילך יזרעאלה כי יורם שכב שמה ואחזיה מלך יהודה ירד לראות את יורם	
מלכים ב	מלכים ב ט	יז	והצפה עמד על המגדל ביזרעאל וירא את שפעת יהוא בבאו ויאמר שפעת אני ראה ויאמר יהורם קח רכב ושלח לקראתם ויאמר השלום	
מלכים ב	מלכים ב ט	יח	וילך רכב הסוס לקראתו ויאמר כה אמר המלך השלום ויאמר יהוא מה לך ולשלום סב אל אחרי ויגד הצפה לאמר בא המלאך עד הם ולא שב	
מלכים ב	מלכים ב ט	יט	וישלח רכב סוס שני ויבא אלהם ויאמר כה אמר המלך שלום ויאמר יהוא מה לך ולשלום סב אל אחרי	
מלכים ב	מלכים ב ט	כ	ויגד הצפה לאמר בא עד אליהם ולא שב והמנהג כמנהג יהוא בן נמשי כי בשגעון ינהג	
מלכים ב	מלכים ב ט	כא	ויאמר יהורם אסר ויאסר רכבו ויצא יהורם מלך ישראל ואחזיהו מלך יהודה איש ברכבו ויצאו לקראת יהוא וימצאהו בחלקת נבות היזרעאלי	
מלכים ב	מלכים ב ט	כב	ויהי כראות יהורם את יהוא ויאמר השלום יהוא ויאמר מה השלום עד זנוני איזבל אמך וכשפיה הרבים	
מלכים ב	מלכים ב ט	כג	ויהפך יהורם ידיו וינס ויאמר אל אחזיהו מרמה אחזיה	
מלכים ב	מלכים ב ט	כד	ויהוא מלא ידו בקשת ויך את יהורם בין זרעיו ויצא החצי מלבו ויכרע ברכבו	
מלכים ב	מלכים ב ט	כה	ויאמר אל בדקר שלשה שא השלכהו בחלקת שדה נבות היזרעאלי כי זכר אני ואתה את רכבים צמדים אחרי אחאב אביו ויהוה נשא עליו את המשא הזה	
מלכים ב	מלכים ב ט	כו	אם לא את דמי נבות ואת דמי בניו ראיתי אמש נאם יהוה ושלמתי לך בחלקה הזאת נאם יהוה ועתה שא השלכהו בחלקה כדבר יהוה	
מלכים ב	מלכים ב ט	כז	ואחזיה מלך יהודה ראה וינס דרך בית הגן וירדף אחריו יהוא ויאמר גם אתו הכהו אל המרכבה במעלה גור אשר את יבלעם וינס מגדו וימת שם	
מלכים ב	מלכים ב ט	כח	וירכבו אתו עבדיו ירושלמה ויקברו אתו בקברתו עם אבתיו בעיר דוד	
מלכים ב	מלכים ב ט	כט	ובשנת אחת עשרה שנה ליורם בן אחאב מלך אחזיה על יהודה	
מלכים ב	מלכים ב ט	ל	ויבוא יהוא יזרעאלה ואיזבל שמעה ותשם בפוך עיניה ותיטב את ראשה ותשקף בעד החלון	
מלכים ב	מלכים ב ט	לא	ויהוא בא בשער ותאמר השלום זמרי הרג אדניו	
מלכים ב	מלכים ב ט	לב	וישא פניו אל החלון ויאמר מי אתי מי וישקיפו אליו שנים שלשה סריסים	
מלכים ב	מלכים ב ט	לג	ויאמר שמטהו וישמטוה ויז מדמה אל הקיר ואל הסוסים וירמסנה	
מלכים ב	מלכים ב ט	לד	ויבא ויאכל וישת ויאמר פקדו נא את הארורה הזאת וקברוה כי בת מלך היא	
מלכים ב	מלכים ב ט	לה	וילכו לקברה ולא מצאו בה כי אם הגלגלת והרגלים וכפות הידים	
מלכים ב	מלכים ב ט	לו	וישבו ויגידו לו ויאמר דבר יהוה הוא אשר דבר ביד עבדו אליהו התשבי לאמר בחלק יזרעאל יאכלו הכלבים את בשר איזבל	
מלכים ב	מלכים ב ט	לז	והית נבלת איזבל כדמן על פני השדה בחלק יזרעאל אשר לא יאמרו זאת איזבל	
מלכים ב	מלכים ב י	א	ולאחאב שבעים בנים בשמרון ויכתב יהוא ספרים וישלח שמרון אל שרי יזרעאל הזקנים ואל האמנים אחאב לאמר	
מלכים ב	מלכים ב י	ב	ועתה כבא הספר הזה אליכם ואתכם בני אדניכם ואתכם הרכב והסוסים ועיר מבצר והנשק	
מלכים ב	מלכים ב י	ג	וראיתם הטוב והישר מבני אדניכם ושמתם על כסא אביו והלחמו על בית אדניכם	
מלכים ב	מלכים ב י	ד	ויראו מאד מאד ויאמרו הנה שני המלכים לא עמדו לפניו ואיך נעמד אנחנו	
מלכים ב	מלכים ב י	ה	וישלח אשר על הבית ואשר על העיר והזקנים והאמנים אל יהוא לאמר עבדיך אנחנו וכל אשר תאמר אלינו נעשה לא נמליך איש הטוב בעיניך עשה	
מלכים ב	מלכים ב י	ו	ויכתב אליהם ספר שנית לאמר אם לי אתם ולקלי אתם שמעים קחו את ראשי אנשי בני אדניכם ובאו אלי כעת מחר יזרעאלה ובני המלך שבעים איש את גדלי העיר מגדלים אותם	
מלכים ב	מלכים ב י	ז	ויהי כבא הספר אליהם ויקחו את בני המלך וישחטו שבעים איש וישימו את ראשיהם בדודים וישלחו אליו יזרעאלה	
מלכים ב	מלכים ב י	ח	ויבא המלאך ויגד לו לאמר הביאו ראשי בני המלך ויאמר שימו אתם שני צברים פתח השער עד הבקר	
מלכים ב	מלכים ב י	ט	ויהי בבקר ויצא ויעמד ויאמר אל כל העם צדקים אתם הנה אני קשרתי על אדני ואהרגהו ומי הכה את כל אלה	
מלכים ב	מלכים ב י	י	דעו אפוא כי לא יפל מדבר יהוה ארצה אשר דבר יהוה על בית אחאב ויהוה עשה את אשר דבר ביד עבדו אליהו	
מלכים ב	מלכים ב י	יא	ויך יהוא את כל הנשארים לבית אחאב ביזרעאל וכל גדליו ומידעיו וכהניו עד בלתי השאיר לו שריד	
מלכים ב	מלכים ב י	יב	ויקם ויבא וילך שמרון הוא בית עקד הרעים בדרך	
מלכים ב	מלכים ב י	יג	ויהוא מצא את אחי אחזיהו מלך יהודה ויאמר מי אתם ויאמרו אחי אחזיהו אנחנו ונרד לשלום בני המלך ובני הגבירה	
מלכים ב	מלכים ב י	יד	ויאמר תפשום חיים ויתפשום חיים וישחטום אל בור בית עקד ארבעים ושנים איש ולא השאיר איש מהם	
מלכים ב	מלכים ב י	טו	וילך משם וימצא את יהונדב בן רכב לקראתו ויברכהו ויאמר אליו היש את לבבך ישר כאשר לבבי עם לבבך ויאמר יהונדב יש ויש תנה את ידך ויתן ידו ויעלהו אליו אל המרכבה	
מלכים ב	מלכים ב י	טז	ויאמר לכה אתי וראה בקנאתי ליהוה וירכבו אתו ברכבו	
מלכים ב	מלכים ב י	יז	ויבא שמרון ויך את כל הנשארים לאחאב בשמרון עד השמידו כדבר יהוה אשר דבר אל אליהו	
מלכים ב	מלכים ב י	יח	ויקבץ יהוא את כל העם ויאמר אלהם אחאב עבד את הבעל מעט יהוא יעבדנו הרבה	
מלכים ב	מלכים ב י	יט	ועתה כל נביאי הבעל כל עבדיו וכל כהניו קראו אלי איש אל יפקד כי זבח גדול לי לבעל כל אשר יפקד לא יחיה ויהוא עשה בעקבה למען האביד את עבדי הבעל	
מלכים ב	מלכים ב י	כ	ויאמר יהוא קדשו עצרה לבעל ויקראו	
מלכים ב	מלכים ב י	כא	וישלח יהוא בכל ישראל ויבאו כל עבדי הבעל ולא נשאר איש אשר לא בא ויבאו בית הבעל וימלא בית הבעל פה לפה	
מלכים ב	מלכים ב י	כב	ויאמר לאשר על המלתחה הוצא לבוש לכל עבדי הבעל ויצא להם המלבוש	
מלכים ב	מלכים ב י	כג	ויבא יהוא ויהונדב בן רכב בית הבעל ויאמר לעבדי הבעל חפשו וראו פן יש פה עמכם מעבדי יהוה כי אם עבדי הבעל לבדם	
מלכים ב	מלכים ב י	כד	ויבאו לעשות זבחים ועלות ויהוא שם לו בחוץ שמנים איש ויאמר האיש אשר ימלט מן האנשים אשר אני מביא על ידיכם נפשו תחת נפשו	
מלכים ב	מלכים ב י	כה	ויהי ככלתו לעשות העלה ויאמר יהוא לרצים ולשלשים באו הכום איש אל יצא ויכום לפי חרב וישלכו הרצים והשלשים וילכו עד עיר בית הבעל	
מלכים ב	מלכים ב י	כו	ויצאו את מצבות בית הבעל וישרפוה	
מלכים ב	מלכים ב י	כז	ויתצו את מצבת הבעל ויתצו את בית הבעל וישמהו למחראות עד היום	
מלכים ב	מלכים ב י	כח	וישמד יהוא את הבעל מישראל	
מלכים ב	מלכים ב י	כט	רק חטאי ירבעם בן נבט אשר החטיא את ישראל לא סר יהוא מאחריהם עגלי הזהב אשר בית אל ואשר בדן	
מלכים ב	מלכים ב י	ל	ויאמר יהוה אל יהוא יען אשר הטיבת לעשות הישר בעיני ככל אשר בלבבי עשית לבית אחאב בני רבעים ישבו לך על כסא ישראל	
מלכים ב	מלכים ב י	לא	ויהוא לא שמר ללכת בתורת יהוה אלהי ישראל בכל לבבו לא סר מעל חטאות ירבעם אשר החטיא את ישראל	
מלכים ב	מלכים ב י	לב	בימים ההם החל יהוה לקצות בישראל ויכם חזאל בכל גבול ישראל	
מלכים ב	מלכים ב י	לג	מן הירדן מזרח השמש את כל ארץ הגלעד הגדי והראובני והמנשי מערער אשר על נחל ארנן והגלעד והבשן	
מלכים ב	מלכים ב י	לד	ויתר דברי יהוא וכל אשר עשה וכל גבורתו הלוא הם כתובים על ספר דברי הימים למלכי ישראל	
מלכים ב	מלכים ב י	לה	וישכב יהוא עם אבתיו ויקברו אתו בשמרון וימלך יהואחז בנו תחתיו	
מלכים ב	מלכים ב י	לו	והימים אשר מלך יהוא על ישראל עשרים ושמנה שנה בשמרון	
מלכים ב	מלכים ב יא	א	ועתליה אם אחזיהו וראתה כי מת בנה ותקם ותאבד את כל זרע הממלכה	
מלכים ב	מלכים ב יא	ב	ותקח יהושבע בת המלך יורם אחות אחזיהו את יואש בן אחזיה ותגנב אתו מתוך בני המלך הממותתים אתו ואת מינקתו בחדר המטות ויסתרו אתו מפני עתליהו ולא הומת	
מלכים ב	מלכים ב יא	ג	ויהי אתה בית יהוה מתחבא שש שנים ועתליה מלכת על הארץ	
מלכים ב	מלכים ב יא	ד	ובשנה השביעית שלח יהוידע ויקח את שרי המאיות לכרי ולרצים ויבא אתם אליו בית יהוה ויכרת להם ברית וישבע אתם בבית יהוה וירא אתם את בן המלך	
מלכים ב	מלכים ב יא	ה	ויצום לאמר זה הדבר אשר תעשון השלשית מכם באי השבת ושמרי משמרת בית המלך	
מלכים ב	מלכים ב יא	ו	והשלשית בשער סור והשלשית בשער אחר הרצים ושמרתם את משמרת הבית מסח	
מלכים ב	מלכים ב יא	ז	ושתי הידות בכם כל יצאי השבת ושמרו את משמרת בית יהוה אל המלך	
מלכים ב	מלכים ב יא	ח	והקפתם על המלך סביב איש וכליו בידו והבא אל השדרות יומת והיו את המלך בצאתו ובבאו	
מלכים ב	מלכים ב יא	ט	ויעשו שרי המאיות ככל אשר צוה יהוידע הכהן ויקחו איש את אנשיו באי השבת עם יצאי השבת ויבאו אל יהוידע הכהן	
מלכים ב	מלכים ב יא	י	ויתן הכהן לשרי המאיות את החנית ואת השלטים אשר למלך דוד אשר בבית יהוה	
מלכים ב	מלכים ב יא	יא	ויעמדו הרצים איש וכליו בידו מכתף הבית הימנית עד כתף הבית השמאלית למזבח ולבית על המלך סביב	
מלכים ב	מלכים ב יא	יב	ויוצא את בן המלך ויתן עליו את הנזר ואת העדות וימלכו אתו וימשחהו ויכו כף ויאמרו יחי המלך	
מלכים ב	מלכים ב יא	יג	ותשמע עתליה את קול הרצין העם ותבא אל העם בית יהוה	
מלכים ב	מלכים ב יא	יד	ותרא והנה המלך עמד על העמוד כמשפט והשרים והחצצרות אל המלך וכל עם הארץ שמח ותקע בחצצרות ותקרע עתליה את בגדיה ותקרא קשר קשר	
מלכים ב	מלכים ב יא	טו	ויצו יהוידע הכהן את שרי המיאות פקדי החיל ויאמר אליהם הוציאו אתה אל מבית לשדרת והבא אחריה המת בחרב כי אמר הכהן אל תומת בית יהוה	
מלכים ב	מלכים ב יא	טז	וישמו לה ידים ותבוא דרך מבוא הסוסים בית המלך ותומת שם	
מלכים ב	מלכים ב יא	יז	ויכרת יהוידע את הברית בין יהוה ובין המלך ובין העם להיות לעם ליהוה ובין המלך ובין העם	
מלכים ב	מלכים ב יא	יח	ויבאו כל עם הארץ בית הבעל ויתצהו את מזבחתו ואת צלמיו שברו היטב ואת מתן כהן הבעל הרגו לפני המזבחות וישם הכהן פקדות על בית יהוה	
מלכים ב	מלכים ב יא	יט	ויקח את שרי המאות ואת הכרי ואת הרצים ואת כל עם הארץ וירידו את המלך מבית יהוה ויבואו דרך שער הרצים בית המלך וישב על כסא המלכים	
מלכים ב	מלכים ב יא	כ	וישמח כל עם הארץ והעיר שקטה ואת עתליהו המיתו בחרב בית מלך	
מלכים ב	מלכים ב יב	א	בן שבע שנים יהואש במלכו	
מלכים ב	מלכים ב יב	ב	בשנת שבע ליהוא מלך יהואש וארבעים שנה מלך בירושלם ושם אמו צביה מבאר שבע	
מלכים ב	מלכים ב יב	ג	ויעש יהואש הישר בעיני יהוה כל ימיו אשר הורהו יהוידע הכהן	
מלכים ב	מלכים ב יב	ד	רק הבמות לא סרו עוד העם מזבחים ומקטרים בבמות	
מלכים ב	מלכים ב יב	ה	ויאמר יהואש אל הכהנים כל כסף הקדשים אשר יובא בית יהוה כסף עובר איש כסף נפשות ערכו כל כסף אשר יעלה על לב איש להביא בית יהוה	
מלכים ב	מלכים ב יב	ו	יקחו להם הכהנים איש מאת מכרו והם יחזקו את בדק הבית לכל אשר ימצא שם בדק	
מלכים ב	מלכים ב יב	ז	ויהי בשנת עשרים ושלש שנה למלך יהואש לא חזקו הכהנים את בדק הבית	
מלכים ב	מלכים ב יב	ח	ויקרא המלך יהואש ליהוידע הכהן ולכהנים ויאמר אלהם מדוע אינכם מחזקים את בדק הבית ועתה אל תקחו כסף מאת מכריכם כי לבדק הבית תתנהו	
מלכים ב	מלכים ב יב	ט	ויאתו הכהנים לבלתי קחת כסף מאת העם ולבלתי חזק את בדק הבית	
מלכים ב	מלכים ב יב	י	ויקח יהוידע הכהן ארון אחד ויקב חר בדלתו ויתן אתו אצל המזבח בימין בבוא איש בית יהוה ונתנו שמה הכהנים שמרי הסף את כל הכסף המובא בית יהוה	
מלכים ב	מלכים ב יב	יא	ויהי כראותם כי רב הכסף בארון ויעל ספר המלך והכהן הגדול ויצרו וימנו את הכסף הנמצא בית יהוה	
מלכים ב	מלכים ב יב	יב	ונתנו את הכסף המתכן על יד עשי המלאכה הפקדים בית יהוה ויוציאהו לחרשי העץ ולבנים העשים בית יהוה	
מלכים ב	מלכים ב יב	יג	ולגדרים ולחצבי האבן ולקנות עצים ואבני מחצב לחזק את בדק בית יהוה ולכל אשר יצא על הבית לחזקה	
מלכים ב	מלכים ב יב	יד	אך לא יעשה בית יהוה ספות כסף מזמרות מזרקות חצצרות כל כלי זהב וכלי כסף מן הכסף המובא בית יהוה	
מלכים ב	מלכים ב יב	טו	כי לעשי המלאכה יתנהו וחזקו בו את בית יהוה	
מלכים ב	מלכים ב יב	טז	ולא יחשבו את האנשים אשר יתנו את הכסף על ידם לתת לעשי המלאכה כי באמנה הם עשים	
מלכים ב	מלכים ב יב	יז	כסף אשם וכסף חטאות לא יובא בית יהוה לכהנים יהיו	
מלכים ב	מלכים ב יב	יח	אז יעלה חזאל מלך ארם וילחם על גת וילכדה וישם חזאל פניו לעלות על ירושלם	
מלכים ב	מלכים ב יב	יט	ויקח יהואש מלך יהודה את כל הקדשים אשר הקדישו יהושפט ויהורם ואחזיהו אבתיו מלכי יהודה ואת קדשיו ואת כל הזהב הנמצא באצרות בית יהוה ובית המלך וישלח לחזאל מלך ארם ויעל מעל ירושלם	
מלכים ב	מלכים ב יב	כ	ויתר דברי יואש וכל אשר עשה הלוא הם כתובים על ספר דברי הימים למלכי יהודה	
מלכים ב	מלכים ב יב	כא	ויקמו עבדיו ויקשרו קשר ויכו את יואש בית מלא היורד סלא	
מלכים ב	מלכים ב יב	כב	ויוזכר בן שמעת ויהוזבד בן שמר עבדיו הכהו וימת ויקברו אתו עם אבתיו בעיר דוד וימלך אמציה בנו תחתיו	
מלכים ב	מלכים ב יג	א	בשנת עשרים ושלש שנה ליואש בן אחזיהו מלך יהודה מלך יהואחז בן יהוא על ישראל בשמרון שבע עשרה שנה	
מלכים ב	מלכים ב יג	ב	ויעש הרע בעיני יהוה וילך אחר חטאת ירבעם בן נבט אשר החטיא את ישראל לא סר ממנה	
מלכים ב	מלכים ב יג	ג	ויחר אף יהוה בישראל ויתנם ביד חזאל מלך ארם וביד בן הדד בן חזאל כל הימים	
מלכים ב	מלכים ב יג	ד	ויחל יהואחז את פני יהוה וישמע אליו יהוה כי ראה את לחץ ישראל כי לחץ אתם מלך ארם	
מלכים ב	מלכים ב יג	ה	ויתן יהוה לישראל מושיע ויצאו מתחת יד ארם וישבו בני ישראל באהליהם כתמול שלשום	
מלכים ב	מלכים ב יג	ו	אך לא סרו מחטאות בית ירבעם אשר החטי את ישראל בה הלך וגם האשרה עמדה בשמרון	
מלכים ב	מלכים ב יג	ז	כי לא השאיר ליהואחז עם כי אם חמשים פרשים ועשרה רכב ועשרת אלפים רגלי כי אבדם מלך ארם וישמם כעפר לדש	
מלכים ב	מלכים ב יג	ח	ויתר דברי יהואחז וכל אשר עשה וגבורתו הלוא הם כתובים על ספר דברי הימים למלכי ישראל	
מלכים ב	מלכים ב יג	ט	וישכב יהואחז עם אבתיו ויקברהו בשמרון וימלך יואש בנו תחתיו	
מלכים ב	מלכים ב יג	י	בשנת שלשים ושבע שנה ליואש מלך יהודה מלך יהואש בן יהואחז על ישראל בשמרון שש עשרה שנה	
מלכים ב	מלכים ב יג	יא	ויעשה הרע בעיני יהוה לא סר מכל חטאות ירבעם בן נבט אשר החטיא את ישראל בה הלך	
מלכים ב	מלכים ב יג	יב	ויתר דברי יואש וכל אשר עשה וגבורתו אשר נלחם עם אמציה מלך יהודה הלוא הם כתובים על ספר דברי הימים למלכי ישראל	
מלכים ב	מלכים ב יג	יג	וישכב יואש עם אבתיו וירבעם ישב על כסאו ויקבר יואש בשמרון עם מלכי ישראל	
מלכים ב	מלכים ב יג	יד	ואלישע חלה את חליו אשר ימות בו וירד אליו יואש מלך ישראל ויבך על פניו ויאמר אבי אבי רכב ישראל ופרשיו	
מלכים ב	מלכים ב יג	טו	ויאמר לו אלישע קח קשת וחצים ויקח אליו קשת וחצים	
מלכים ב	מלכים ב יג	טז	ויאמר למלך ישראל הרכב ידך על הקשת וירכב ידו וישם אלישע ידיו על ידי המלך	
מלכים ב	מלכים ב יג	יז	ויאמר פתח החלון קדמה ויפתח ויאמר אלישע ירה ויור ויאמר חץ תשועה ליהוה וחץ תשועה בארם והכית את ארם באפק עד כלה	
מלכים ב	מלכים ב יג	יח	ויאמר קח החצים ויקח ויאמר למלך ישראל הך ארצה ויך שלש פעמים ויעמד	
מלכים ב	מלכים ב יג	יט	ויקצף עליו איש האלהים ויאמר להכות חמש או שש פעמים אז הכית את ארם עד כלה ועתה שלש פעמים תכה את ארם	
מלכים ב	מלכים ב יג	כ	וימת אלישע ויקברהו וגדודי מואב יבאו בארץ בא שנה	
מלכים ב	מלכים ב יג	כא	ויהי הם קברים איש והנה ראו את הגדוד וישליכו את האיש בקבר אלישע וילך ויגע האיש בעצמות אלישע ויחי ויקם על רגליו	
מלכים ב	מלכים ב יג	כב	וחזאל מלך ארם לחץ את ישראל כל ימי יהואחז	
מלכים ב	מלכים ב יג	כג	ויחן יהוה אתם וירחמם ויפן אליהם למען בריתו את אברהם יצחק ויעקב ולא אבה השחיתם ולא השליכם מעל פניו עד עתה	
מלכים ב	מלכים ב יג	כד	וימת חזאל מלך ארם וימלך בן הדד בנו תחתיו	
מלכים ב	מלכים ב יג	כה	וישב יהואש בן יהואחז ויקח את הערים מיד בן הדד בן חזאל אשר לקח מיד יהואחז אביו במלחמה שלש פעמים הכהו יואש וישב את ערי ישראל	
מלכים ב	מלכים ב יד	א	בשנת שתים ליואש בן יואחז מלך ישראל מלך אמציהו בן יואש מלך יהודה	
מלכים ב	מלכים ב יד	ב	בן עשרים וחמש שנה היה במלכו ועשרים ותשע שנה מלך בירושלם ושם אמו יהועדין מן ירושלם	
מלכים ב	מלכים ב יד	ג	ויעש הישר בעיני יהוה רק לא כדוד אביו ככל אשר עשה יואש אביו עשה	
מלכים ב	מלכים ב יד	ד	רק הבמות לא סרו עוד העם מזבחים ומקטרים בבמות	
מלכים ב	מלכים ב יד	ה	ויהי כאשר חזקה הממלכה בידו ויך את עבדיו המכים את המלך אביו	
מלכים ב	מלכים ב יד	ו	ואת בני המכים לא המית ככתוב בספר תורת משה אשר צוה יהוה לאמר לא יומתו אבות על בנים ובנים לא יומתו על אבות כי אם איש בחטאו ימות	
מלכים ב	מלכים ב יד	ז	הוא הכה את אדום בגיא המלח עשרת אלפים ותפש את הסלע במלחמה ויקרא את שמה יקתאל עד היום הזה	
מלכים ב	מלכים ב יד	ח	אז שלח אמציה מלאכים אל יהואש בן יהואחז בן יהוא מלך ישראל לאמר לכה נתראה פנים	
מלכים ב	מלכים ב יד	ט	וישלח יהואש מלך ישראל אל אמציהו מלך יהודה לאמר החוח אשר בלבנון שלח אל הארז אשר בלבנון לאמר תנה את בתך לבני לאשה ותעבר חית השדה אשר בלבנון ותרמס את החוח	
מלכים ב	מלכים ב יד	י	הכה הכית את אדום ונשאך לבך הכבד ושב בביתך ולמה תתגרה ברעה ונפלתה אתה ויהודה עמך	
מלכים ב	מלכים ב יד	יא	ולא שמע אמציהו ויעל יהואש מלך ישראל ויתראו פנים הוא ואמציהו מלך יהודה בבית שמש אשר ליהודה	
מלכים ב	מלכים ב יד	יב	וינגף יהודה לפני ישראל וינסו איש לאהלו	
מלכים ב	מלכים ב יד	יג	ואת אמציהו מלך יהודה בן יהואש בן אחזיהו תפש יהואש מלך ישראל בבית שמש ויבאו ירושלם ויפרץ בחומת ירושלם בשער אפרים עד שער הפנה ארבע מאות אמה	
מלכים ב	מלכים ב יד	יד	ולקח את כל הזהב והכסף ואת כל הכלים הנמצאים בית יהוה ובאצרות בית המלך ואת בני התערבות וישב שמרונה	
מלכים ב	מלכים ב יד	טו	ויתר דברי יהואש אשר עשה וגבורתו ואשר נלחם עם אמציהו מלך יהודה הלא הם כתובים על ספר דברי הימים למלכי ישראל	
מלכים ב	מלכים ב יד	טז	וישכב יהואש עם אבתיו ויקבר בשמרון עם מלכי ישראל וימלך ירבעם בנו תחתיו	
מלכים ב	מלכים ב יד	יז	ויחי אמציהו בן יואש מלך יהודה אחרי מות יהואש בן יהואחז מלך ישראל חמש עשרה שנה	
מלכים ב	מלכים ב יד	יח	ויתר דברי אמציהו הלא הם כתובים על ספר דברי הימים למלכי יהודה	
מלכים ב	מלכים ב יד	יט	ויקשרו עליו קשר בירושלם וינס לכישה וישלחו אחריו לכישה וימתהו שם	
מלכים ב	מלכים ב יד	כ	וישאו אתו על הסוסים ויקבר בירושלם עם אבתיו בעיר דוד	
מלכים ב	מלכים ב יד	כא	ויקחו כל עם יהודה את עזריה והוא בן שש עשרה שנה וימלכו אתו תחת אביו אמציהו	
מלכים ב	מלכים ב יד	כב	הוא בנה את אילת וישבה ליהודה אחרי שכב המלך עם אבתיו	
מלכים ב	מלכים ב יד	כג	בשנת חמש עשרה שנה לאמציהו בן יואש מלך יהודה מלך ירבעם בן יואש מלך ישראל בשמרון ארבעים ואחת שנה	
מלכים ב	מלכים ב יד	כד	ויעש הרע בעיני יהוה לא סר מכל חטאות ירבעם בן נבט אשר החטיא את ישראל	
מלכים ב	מלכים ב יד	כה	הוא השיב את גבול ישראל מלבוא חמת עד ים הערבה כדבר יהוה אלהי ישראל אשר דבר ביד עבדו יונה בן אמתי הנביא אשר מגת החפר	
מלכים ב	מלכים ב יד	כו	כי ראה יהוה את עני ישראל מרה מאד ואפס עצור ואפס עזוב ואין עזר לישראל	
מלכים ב	מלכים ב יד	כז	ולא דבר יהוה למחות את שם ישראל מתחת השמים ויושיעם ביד ירבעם בן יואש	
מלכים ב	מלכים ב יד	כח	ויתר דברי ירבעם וכל אשר עשה וגבורתו אשר נלחם ואשר השיב את דמשק ואת חמת ליהודה בישראל הלא הם כתובים על ספר דברי הימים למלכי ישראל	
מלכים ב	מלכים ב יד	כט	וישכב ירבעם עם אבתיו עם מלכי ישראל וימלך זכריה בנו תחתיו	
מלכים ב	מלכים ב טו	א	בשנת עשרים ושבע שנה לירבעם מלך ישראל מלך עזריה בן אמציה מלך יהודה	
מלכים ב	מלכים ב טו	ב	בן שש עשרה שנה היה במלכו וחמשים ושתים שנה מלך בירושלם ושם אמו יכליהו מירושלם	
מלכים ב	מלכים ב טו	ג	ויעש הישר בעיני יהוה ככל אשר עשה אמציהו אביו	
מלכים ב	מלכים ב טו	ד	רק הבמות לא סרו עוד העם מזבחים ומקטרים בבמות	
מלכים ב	מלכים ב טו	ה	וינגע יהוה את המלך ויהי מצרע עד יום מתו וישב בבית החפשית ויותם בן המלך על הבית שפט את עם הארץ	
מלכים ב	מלכים ב טו	ו	ויתר דברי עזריהו וכל אשר עשה הלא הם כתובים על ספר דברי הימים למלכי יהודה	
מלכים ב	מלכים ב טו	ז	וישכב עזריה עם אבתיו ויקברו אתו עם אבתיו בעיר דוד וימלך יותם בנו תחתיו	
מלכים ב	מלכים ב טו	ח	בשנת שלשים ושמנה שנה לעזריהו מלך יהודה מלך זכריהו בן ירבעם על ישראל בשמרון ששה חדשים	
מלכים ב	מלכים ב טו	ט	ויעש הרע בעיני יהוה כאשר עשו אבתיו לא סר מחטאות ירבעם בן נבט אשר החטיא את ישראל	
מלכים ב	מלכים ב טו	י	ויקשר עליו שלם בן יבש ויכהו קבל עם וימיתהו וימלך תחתיו	
מלכים ב	מלכים ב טו	יא	ויתר דברי זכריה הנם כתובים על ספר דברי הימים למלכי ישראל	
מלכים ב	מלכים ב טו	יב	הוא דבר יהוה אשר דבר אל יהוא לאמר בני רביעים ישבו לך על כסא ישראל ויהי כן	
מלכים ב	מלכים ב טו	יג	שלום בן יביש מלך בשנת שלשים ותשע שנה לעזיה מלך יהודה וימלך ירח ימים בשמרון	
מלכים ב	מלכים ב טו	יד	ויעל מנחם בן גדי מתרצה ויבא שמרון ויך את שלום בן יביש בשמרון וימיתהו וימלך תחתיו	
מלכים ב	מלכים ב טו	טו	ויתר דברי שלום וקשרו אשר קשר הנם כתבים על ספר דברי הימים למלכי ישראל	
מלכים ב	מלכים ב טו	טז	אז יכה מנחם את תפסח ואת כל אשר בה ואת גבוליה מתרצה כי לא פתח ויך את כל ההרותיה בקע	
מלכים ב	מלכים ב טו	יז	בשנת שלשים ותשע שנה לעזריה מלך יהודה מלך מנחם בן גדי על ישראל עשר שנים בשמרון	
מלכים ב	מלכים ב טו	יח	ויעש הרע בעיני יהוה לא סר מעל חטאות ירבעם בן נבט אשר החטיא את ישראל כל ימיו	
מלכים ב	מלכים ב טו	יט	בא פול מלך אשור על הארץ ויתן מנחם לפול אלף ככר כסף להיות ידיו אתו להחזיק הממלכה בידו	
מלכים ב	מלכים ב טו	כ	ויצא מנחם את הכסף על ישראל על כל גבורי החיל לתת למלך אשור חמשים שקלים כסף לאיש אחד וישב מלך אשור ולא עמד שם בארץ	
מלכים ב	מלכים ב טו	כא	ויתר דברי מנחם וכל אשר עשה הלוא הם כתובים על ספר דברי הימים למלכי ישראל	
מלכים ב	מלכים ב טו	כב	וישכב מנחם עם אבתיו וימלך פקחיה בנו תחתיו	
מלכים ב	מלכים ב טו	כג	בשנת חמשים שנה לעזריה מלך יהודה מלך פקחיה בן מנחם על ישראל בשמרון שנתים	
מלכים ב	מלכים ב טו	כד	ויעש הרע בעיני יהוה לא סר מחטאות ירבעם בן נבט אשר החטיא את ישראל	
מלכים ב	מלכים ב טו	כה	ויקשר עליו פקח בן רמליהו שלישו ויכהו בשמרון בארמון בית מלך את ארגב ואת האריה ועמו חמשים איש מבני גלעדים וימיתהו וימלך תחתיו	
מלכים ב	מלכים ב טו	כו	ויתר דברי פקחיה וכל אשר עשה הנם כתובים על ספר דברי הימים למלכי ישראל	
מלכים ב	מלכים ב טו	כז	בשנת חמשים ושתים שנה לעזריה מלך יהודה מלך פקח בן רמליהו על ישראל בשמרון עשרים שנה	
מלכים ב	מלכים ב טו	כח	ויעש הרע בעיני יהוה לא סר מן חטאות ירבעם בן נבט אשר החטיא את ישראל	
מלכים ב	מלכים ב טו	כט	בימי פקח מלך ישראל בא תגלת פלאסר מלך אשור ויקח את עיון ואת אבל בית מעכה ואת ינוח ואת קדש ואת חצור ואת הגלעד ואת הגלילה כל ארץ נפתלי ויגלם אשורה	
מלכים ב	מלכים ב טו	ל	ויקשר קשר הושע בן אלה על פקח בן רמליהו ויכהו וימיתהו וימלך תחתיו בשנת עשרים ליותם בן עזיה	
מלכים ב	מלכים ב טו	לא	ויתר דברי פקח וכל אשר עשה הנם כתובים על ספר דברי הימים למלכי ישראל	
מלכים ב	מלכים ב טו	לב	בשנת שתים לפקח בן רמליהו מלך ישראל מלך יותם בן עזיהו מלך יהודה	
מלכים ב	מלכים ב טו	לג	בן עשרים וחמש שנה היה במלכו ושש עשרה שנה מלך בירושלם ושם אמו ירושא בת צדוק	
מלכים ב	מלכים ב טו	לד	ויעש הישר בעיני יהוה ככל אשר עשה עזיהו אביו עשה	
מלכים ב	מלכים ב טו	לה	רק הבמות לא סרו עוד העם מזבחים ומקטרים בבמות הוא בנה את שער בית יהוה העליון	
מלכים ב	מלכים ב טו	לו	ויתר דברי יותם אשר עשה הלא הם כתובים על ספר דברי הימים למלכי יהודה	
מלכים ב	מלכים ב טו	לז	בימים ההם החל יהוה להשליח ביהודה רצין מלך ארם ואת פקח בן רמליהו	
מלכים ב	מלכים ב טו	לח	וישכב יותם עם אבתיו ויקבר עם אבתיו בעיר דוד אביו וימלך אחז בנו תחתיו	
מלכים ב	מלכים ב טז	א	בשנת שבע עשרה שנה לפקח בן רמליהו מלך אחז בן יותם מלך יהודה	
מלכים ב	מלכים ב טז	ב	בן עשרים שנה אחז במלכו ושש עשרה שנה מלך בירושלם ולא עשה הישר בעיני יהוה אלהיו כדוד אביו	
מלכים ב	מלכים ב טז	ג	וילך בדרך מלכי ישראל וגם את בנו העביר באש כתעבות הגוים אשר הוריש יהוה אתם מפני בני ישראל	
מלכים ב	מלכים ב טז	ד	ויזבח ויקטר בבמות ועל הגבעות ותחת כל עץ רענן	
מלכים ב	מלכים ב טז	ה	אז יעלה רצין מלך ארם ופקח בן רמליהו מלך ישראל ירושלם למלחמה ויצרו על אחז ולא יכלו להלחם	
מלכים ב	מלכים ב טז	ו	בעת ההיא השיב רצין מלך ארם את אילת לארם וינשל את היהודים מאילות וארמים באו אילת וישבו שם עד היום הזה	
מלכים ב	מלכים ב טז	ז	וישלח אחז מלאכים אל תגלת פלסר מלך אשור לאמר עבדך ובנך אני עלה והושעני מכף מלך ארם ומכף מלך ישראל הקומים עלי	
מלכים ב	מלכים ב טז	ח	ויקח אחז את הכסף ואת הזהב הנמצא בית יהוה ובאצרות בית המלך וישלח למלך אשור שחד	
מלכים ב	מלכים ב טז	ט	וישמע אליו מלך אשור ויעל מלך אשור אל דמשק ויתפשה ויגלה קירה ואת רצין המית	
מלכים ב	מלכים ב טז	י	וילך המלך אחז לקראת תגלת פלאסר מלך אשור דומשק וירא את המזבח אשר בדמשק וישלח המלך אחז אל אוריה הכהן את דמות המזבח ואת תבניתו לכל מעשהו	
מלכים ב	מלכים ב טז	יא	ויבן אוריה הכהן את המזבח ככל אשר שלח המלך אחז מדמשק כן עשה אוריה הכהן עד בוא המלך אחז מדמשק	
מלכים ב	מלכים ב טז	יב	ויבא המלך מדמשק וירא המלך את המזבח ויקרב המלך על המזבח ויעל עליו	
מלכים ב	מלכים ב טז	יג	ויקטר את עלתו ואת מנחתו ויסך את נסכו ויזרק את דם השלמים אשר לו על המזבח	
מלכים ב	מלכים ב טז	יד	ואת המזבח הנחשת אשר לפני יהוה ויקרב מאת פני הבית מבין המזבח ומבין בית יהוה ויתן אתו על ירך המזבח צפונה	
מלכים ב	מלכים ב טז	טו	ויצוהו המלך אחז את אוריה הכהן לאמר על המזבח הגדול הקטר את עלת הבקר ואת מנחת הערב ואת עלת המלך ואת מנחתו ואת עלת כל עם הארץ ומנחתם ונסכיהם וכל דם עלה וכל דם זבח עליו תזרק ומזבח הנחשת יהיה לי לבקר	
מלכים ב	מלכים ב טז	טז	ויעש אוריה הכהן ככל אשר צוה המלך אחז	
מלכים ב	מלכים ב טז	יז	ויקצץ המלך אחז את המסגרות המכנות ויסר מעליהם ואת הכיר ואת הים הורד מעל הבקר הנחשת אשר תחתיה ויתן אתו על מרצפת אבנים	
מלכים ב	מלכים ב טז	יח	ואת מיסך השבת אשר בנו בבית ואת מבוא המלך החיצונה הסב בית יהוה מפני מלך אשור	
מלכים ב	מלכים ב טז	יט	ויתר דברי אחז אשר עשה הלא הם כתובים על ספר דברי הימים למלכי יהודה	
מלכים ב	מלכים ב טז	כ	וישכב אחז עם אבתיו ויקבר עם אבתיו בעיר דוד וימלך חזקיהו בנו תחתיו	
מלכים ב	מלכים ב יז	א	בשנת שתים עשרה לאחז מלך יהודה מלך הושע בן אלה בשמרון על ישראל תשע שנים	
מלכים ב	מלכים ב יז	ב	ויעש הרע בעיני יהוה רק לא כמלכי ישראל אשר היו לפניו	
מלכים ב	מלכים ב יז	ג	עליו עלה שלמנאסר מלך אשור ויהי לו הושע עבד וישב לו מנחה	
מלכים ב	מלכים ב יז	ד	וימצא מלך אשור בהושע קשר אשר שלח מלאכים אל סוא מלך מצרים ולא העלה מנחה למלך אשור כשנה בשנה ויעצרהו מלך אשור ויאסרהו בית כלא	
מלכים ב	מלכים ב יז	ה	ויעל מלך אשור בכל הארץ ויעל שמרון ויצר עליה שלש שנים	
מלכים ב	מלכים ב יז	ו	בשנת התשיעית להושע לכד מלך אשור את שמרון ויגל את ישראל אשורה וישב אתם בחלח ובחבור נהר גוזן וערי מדי	
מלכים ב	מלכים ב יז	ז	ויהי כי חטאו בני ישראל ליהוה אלהיהם המעלה אתם מארץ מצרים מתחת יד פרעה מלך מצרים וייראו אלהים אחרים	
מלכים ב	מלכים ב יז	ח	וילכו בחקות הגוים אשר הוריש יהוה מפני בני ישראל ומלכי ישראל אשר עשו	
מלכים ב	מלכים ב יז	ט	ויחפאו בני ישראל דברים אשר לא כן על יהוה אלהיהם ויבנו להם במות בכל עריהם ממגדל נוצרים עד עיר מבצר	
מלכים ב	מלכים ב יז	י	ויצבו להם מצבות ואשרים על כל גבעה גבהה ותחת כל עץ רענן	
מלכים ב	מלכים ב יז	יא	ויקטרו שם בכל במות כגוים אשר הגלה יהוה מפניהם ויעשו דברים רעים להכעיס את יהוה	
מלכים ב	מלכים ב יז	יב	ויעבדו הגללים אשר אמר יהוה להם לא תעשו את הדבר הזה	
מלכים ב	מלכים ב יז	יג	ויעד יהוה בישראל וביהודה ביד כל נביאו כל חזה לאמר שבו מדרכיכם הרעים ושמרו מצותי חקותי ככל התורה אשר צויתי את אבתיכם ואשר שלחתי אליכם ביד עבדי הנביאים	
מלכים ב	מלכים ב יז	יד	ולא שמעו ויקשו את ערפם כערף אבותם אשר לא האמינו ביהוה אלהיהם	
מלכים ב	מלכים ב יז	טו	וימאסו את חקיו ואת בריתו אשר כרת את אבותם ואת עדותיו אשר העיד בם וילכו אחרי ההבל ויהבלו ואחרי הגוים אשר סביבתם אשר צוה יהוה אתם לבלתי עשות כהם	
מלכים ב	מלכים ב יז	טז	ויעזבו את כל מצות יהוה אלהיהם ויעשו להם מסכה שנים עגלים ויעשו אשירה וישתחוו לכל צבא השמים ויעבדו את הבעל	
מלכים ב	מלכים ב יז	יז	ויעבירו את בניהם ואת בנותיהם באש ויקסמו קסמים וינחשו ויתמכרו לעשות הרע בעיני יהוה להכעיסו	
מלכים ב	מלכים ב יז	יח	ויתאנף יהוה מאד בישראל ויסרם מעל פניו לא נשאר רק שבט יהודה לבדו	
מלכים ב	מלכים ב יז	יט	גם יהודה לא שמר את מצות יהוה אלהיהם וילכו בחקות ישראל אשר עשו	
מלכים ב	מלכים ב יז	כ	וימאס יהוה בכל זרע ישראל ויענם ויתנם ביד שסים עד אשר השליכם מפניו	
מלכים ב	מלכים ב יז	כא	כי קרע ישראל מעל בית דוד וימליכו את ירבעם בן נבט וידא ירבעם את ישראל מאחרי יהוה והחטיאם חטאה גדולה	
מלכים ב	מלכים ב יז	כב	וילכו בני ישראל בכל חטאות ירבעם אשר עשה לא סרו ממנה	
מלכים ב	מלכים ב יז	כג	עד אשר הסיר יהוה את ישראל מעל פניו כאשר דבר ביד כל עבדיו הנביאים ויגל ישראל מעל אדמתו אשורה עד היום הזה	
מלכים ב	מלכים ב יז	כד	ויבא מלך אשור מבבל ומכותה ומעוא ומחמת וספרוים וישב בערי שמרון תחת בני ישראל וירשו את שמרון וישבו בעריה	
מלכים ב	מלכים ב יז	כה	ויהי בתחלת שבתם שם לא יראו את יהוה וישלח יהוה בהם את האריות ויהיו הרגים בהם	
מלכים ב	מלכים ב יז	כו	ויאמרו למלך אשור לאמר הגוים אשר הגלית ותושב בערי שמרון לא ידעו את משפט אלהי הארץ וישלח בם את האריות והנם ממיתים אותם כאשר אינם ידעים את משפט אלהי הארץ	
מלכים ב	מלכים ב יז	כז	ויצו מלך אשור לאמר הליכו שמה אחד מהכהנים אשר הגליתם משם וילכו וישבו שם וירם את משפט אלהי הארץ	
מלכים ב	מלכים ב יז	כח	ויבא אחד מהכהנים אשר הגלו משמרון וישב בבית אל ויהי מורה אתם איך ייראו את יהוה	
מלכים ב	מלכים ב יז	כט	ויהיו עשים גוי גוי אלהיו ויניחו בבית הבמות אשר עשו השמרנים גוי גוי בעריהם אשר הם ישבים שם	
מלכים ב	מלכים ב יז	ל	ואנשי בבל עשו את סכות בנות ואנשי כות עשו את נרגל ואנשי חמת עשו את אשימא	
מלכים ב	מלכים ב יז	לא	והעוים עשו נבחז ואת תרתק והספרוים שרפים את בניהם באש לאדרמלך וענמלך אלה ספרים	
מלכים ב	מלכים ב יז	לב	ויהיו יראים את יהוה ויעשו להם מקצותם כהני במות ויהיו עשים להם בבית הבמות	
מלכים ב	מלכים ב יז	לג	את יהוה היו יראים ואת אלהיהם היו עבדים כמשפט הגוים אשר הגלו אתם משם	
מלכים ב	מלכים ב יז	לד	עד היום הזה הם עשים כמשפטים הראשנים אינם יראים את יהוה ואינם עשים כחקתם וכמשפטם וכתורה וכמצוה אשר צוה יהוה את בני יעקב אשר שם שמו ישראל	
מלכים ב	מלכים ב יז	לה	ויכרת יהוה אתם ברית ויצום לאמר לא תיראו אלהים אחרים ולא תשתחוו להם ולא תעבדום ולא תזבחו להם	
מלכים ב	מלכים ב יז	לו	כי אם את יהוה אשר העלה אתכם מארץ מצרים בכח גדול ובזרוע נטויה אתו תיראו ולו תשתחוו ולו תזבחו	
מלכים ב	מלכים ב יז	לז	ואת החקים ואת המשפטים והתורה והמצוה אשר כתב לכם תשמרון לעשות כל הימים ולא תיראו אלהים אחרים	
מלכים ב	מלכים ב יז	לח	והברית אשר כרתי אתכם לא תשכחו ולא תיראו אלהים אחרים	
מלכים ב	מלכים ב יז	לט	כי אם את יהוה אלהיכם תיראו והוא יציל אתכם מיד כל איביכם	
מלכים ב	מלכים ב יז	מ	ולא שמעו כי אם כמשפטם הראשון הם עשים	
מלכים ב	מלכים ב יז	מא	ויהיו הגוים האלה יראים את יהוה ואת פסיליהם היו עבדים גם בניהם ובני בניהם כאשר עשו אבתם הם עשים עד היום הזה	
מלכים ב	מלכים ב יח	א	ויהי בשנת שלש להושע בן אלה מלך ישראל מלך חזקיה בן אחז מלך יהודה	
מלכים ב	מלכים ב יח	ב	בן עשרים וחמש שנה היה במלכו ועשרים ותשע שנה מלך בירושלם ושם אמו אבי בת זכריה	
מלכים ב	מלכים ב יח	ג	ויעש הישר בעיני יהוה ככל אשר עשה דוד אביו	
מלכים ב	מלכים ב יח	ד	הוא הסיר את הבמות ושבר את המצבת וכרת את האשרה וכתת נחש הנחשת אשר עשה משה כי עד הימים ההמה היו בני ישראל מקטרים לו ויקרא לו נחשתן	
מלכים ב	מלכים ב יח	ה	ביהוה אלהי ישראל בטח ואחריו לא היה כמהו בכל מלכי יהודה ואשר היו לפניו	
מלכים ב	מלכים ב יח	ו	וידבק ביהוה לא סר מאחריו וישמר מצותיו אשר צוה יהוה את משה	
מלכים ב	מלכים ב יח	ז	והיה יהוה עמו בכל אשר יצא ישכיל וימרד במלך אשור ולא עבדו	
מלכים ב	מלכים ב יח	ח	הוא הכה את פלשתים עד עזה ואת גבוליה ממגדל נוצרים עד עיר מבצר	
מלכים ב	מלכים ב יח	ט	ויהי בשנה הרביעית למלך חזקיהו היא השנה השביעית להושע בן אלה מלך ישראל עלה שלמנאסר מלך אשור על שמרון ויצר עליה	
מלכים ב	מלכים ב יח	י	וילכדה מקצה שלש שנים בשנת שש לחזקיה היא שנת תשע להושע מלך ישראל נלכדה שמרון	
מלכים ב	מלכים ב יח	יא	ויגל מלך אשור את ישראל אשורה וינחם בחלח ובחבור נהר גוזן וערי מדי	
מלכים ב	מלכים ב יח	יב	על אשר לא שמעו בקול יהוה אלהיהם ויעברו את בריתו את כל אשר צוה משה עבד יהוה ולא שמעו ולא עשו	
מלכים ב	מלכים ב יח	יג	ובארבע עשרה שנה למלך חזקיה עלה סנחריב מלך אשור על כל ערי יהודה הבצרות ויתפשם	
מלכים ב	מלכים ב יח	יד	וישלח חזקיה מלך יהודה אל מלך אשור לכישה לאמר חטאתי שוב מעלי את אשר תתן עלי אשא וישם מלך אשור על חזקיה מלך יהודה שלש מאות ככר כסף ושלשים ככר זהב	
מלכים ב	מלכים ב יח	טו	ויתן חזקיה את כל הכסף הנמצא בית יהוה ובאצרות בית המלך	
מלכים ב	מלכים ב יח	טז	בעת ההיא קצץ חזקיה את דלתות היכל יהוה ואת האמנות אשר צפה חזקיה מלך יהודה ויתנם למלך אשור	
מלכים ב	מלכים ב יח	יז	וישלח מלך אשור את תרתן ואת רב סריס ואת רב שקה מן לכיש אל המלך חזקיהו בחיל כבד ירושלם ויעלו ויבאו ירושלם ויעלו ויבאו ויעמדו בתעלת הברכה העליונה אשר במסלת שדה כובס	
מלכים ב	מלכים ב יח	יח	ויקראו אל המלך ויצא אלהם אליקים בן חלקיהו אשר על הבית ושבנה הספר ויואח בן אסף המזכיר	
מלכים ב	מלכים ב יח	יט	ויאמר אלהם רב שקה אמרו נא אל חזקיהו כה אמר המלך הגדול מלך אשור מה הבטחון הזה אשר בטחת	
מלכים ב	מלכים ב יח	כ	אמרת אך דבר שפתים עצה וגבורה למלחמה עתה על מי בטחת כי מרדת בי	
מלכים ב	מלכים ב יח	כא	עתה הנה בטחת לך על משענת הקנה הרצוץ הזה על מצרים אשר יסמך איש עליו ובא בכפו ונקבה כן פרעה מלך מצרים לכל הבטחים עליו	
מלכים ב	מלכים ב יח	כב	וכי תאמרון אלי אל יהוה אלהינו בטחנו הלוא הוא אשר הסיר חזקיהו את במתיו ואת מזבחתיו ויאמר ליהודה ולירושלם לפני המזבח הזה תשתחוו בירושלם	
מלכים ב	מלכים ב יח	כג	ועתה התערב נא את אדני את מלך אשור ואתנה לך אלפים סוסים אם תוכל לתת לך רכבים עליהם	
מלכים ב	מלכים ב יח	כד	ואיך תשיב את פני פחת אחד עבדי אדני הקטנים ותבטח לך על מצרים לרכב ולפרשים	
מלכים ב	מלכים ב יח	כה	עתה המבלעדי יהוה עליתי על המקום הזה להשחתו יהוה אמר אלי עלה על הארץ הזאת והשחיתה	
מלכים ב	מלכים ב יח	כו	ויאמר אליקים בן חלקיהו ושבנה ויואח אל רב שקה דבר נא אל עבדיך ארמית כי שמעים אנחנו ואל תדבר עמנו יהודית באזני העם אשר על החמה	
מלכים ב	מלכים ב יח	כז	ויאמר אליהם רב שקה העל אדניך ואליך שלחני אדני לדבר את הדברים האלה הלא על האנשים הישבים על החמה לאכל את חריהם ולשתות את שיניהם עמכם	
מלכים ב	מלכים ב יח	כח	ויעמד רב שקה ויקרא בקול גדול יהודית וידבר ויאמר שמעו דבר המלך הגדול מלך אשור	
מלכים ב	מלכים ב יח	כט	כה אמר המלך אל ישיא לכם חזקיהו כי לא יוכל להציל אתכם מידו	
מלכים ב	מלכים ב יח	ל	ואל יבטח אתכם חזקיהו אל יהוה לאמר הצל יצילנו יהוה ולא תנתן את העיר הזאת ביד מלך אשור	
מלכים ב	מלכים ב יח	לא	אל תשמעו אל חזקיהו כי כה אמר מלך אשור עשו אתי ברכה וצאו אלי ואכלו איש גפנו ואיש תאנתו ושתו איש מי בורו	
מלכים ב	מלכים ב יח	לב	עד באי ולקחתי אתכם אל ארץ כארצכם ארץ דגן ותירוש ארץ לחם וכרמים ארץ זית יצהר ודבש וחיו ולא תמתו ואל תשמעו אל חזקיהו כי יסית אתכם לאמר יהוה יצילנו	
מלכים ב	מלכים ב יח	לג	ההצל הצילו אלהי הגוים איש את ארצו מיד מלך אשור	
מלכים ב	מלכים ב יח	לד	איה אלהי חמת וארפד איה אלהי ספרוים הנע ועוה כי הצילו את שמרון מידי	
מלכים ב	מלכים ב יח	לה	מי בכל אלהי הארצות אשר הצילו את ארצם מידי כי יציל יהוה את ירושלם מידי	
מלכים ב	מלכים ב יח	לו	והחרישו העם ולא ענו אתו דבר כי מצות המלך היא לאמר לא תענהו	
מלכים ב	מלכים ב יח	לז	ויבא אליקים בן חלקיה אשר על הבית ושבנא הספר ויואח בן אסף המזכיר אל חזקיהו קרועי בגדים ויגדו לו דברי רב שקה	
מלכים ב	מלכים ב יט	א	ויהי כשמע המלך חזקיהו ויקרע את בגדיו ויתכס בשק ויבא בית יהוה	
מלכים ב	מלכים ב יט	ב	וישלח את אליקים אשר על הבית ושבנא הספר ואת זקני הכהנים מתכסים בשקים אל ישעיהו הנביא בן אמוץ	
מלכים ב	מלכים ב יט	ג	ויאמרו אליו כה אמר חזקיהו יום צרה ותוכחה ונאצה היום הזה כי באו בנים עד משבר וכח אין ללדה	
מלכים ב	מלכים ב יט	ד	אולי ישמע יהוה אלהיך את כל דברי רב שקה אשר שלחו מלך אשור אדניו לחרף אלהים חי והוכיח בדברים אשר שמע יהוה אלהיך ונשאת תפלה בעד השארית הנמצאה	
מלכים ב	מלכים ב יט	ה	ויבאו עבדי המלך חזקיהו אל ישעיהו	
מלכים ב	מלכים ב יט	ו	ויאמר להם ישעיהו כה תאמרון אל אדניכם כה אמר יהוה אל תירא מפני הדברים אשר שמעת אשר גדפו נערי מלך אשור אתי	
מלכים ב	מלכים ב יט	ז	הנני נתן בו רוח ושמע שמועה ושב לארצו והפלתיו בחרב בארצו	
מלכים ב	מלכים ב יט	ח	וישב רב שקה וימצא את מלך אשור נלחם על לבנה כי שמע כי נסע מלכיש	
מלכים ב	מלכים ב יט	ט	וישמע אל תרהקה מלך כוש לאמר הנה יצא להלחם אתך וישב וישלח מלאכים אל חזקיהו לאמר	
מלכים ב	מלכים ב יט	י	כה תאמרון אל חזקיהו מלך יהודה לאמר אל ישאך אלהיך אשר אתה בטח בו לאמר לא תנתן ירושלם ביד מלך אשור	
מלכים ב	מלכים ב יט	יא	הנה אתה שמעת את אשר עשו מלכי אשור לכל הארצות להחרימם ואתה תנצל	
מלכים ב	מלכים ב יט	יב	ההצילו אתם אלהי הגוים אשר שחתו אבותי את גוזן ואת חרן ורצף ובני עדן אשר בתלאשר	
מלכים ב	מלכים ב יט	יג	איו מלך חמת ומלך ארפד ומלך לעיר ספרוים הנע ועוה	
מלכים ב	מלכים ב יט	יד	ויקח חזקיהו את הספרים מיד המלאכים ויקראם ויעל בית יהוה ויפרשהו חזקיהו לפני יהוה	
מלכים ב	מלכים ב יט	טו	ויתפלל חזקיהו לפני יהוה ויאמר יהוה אלהי ישראל ישב הכרבים אתה הוא האלהים לבדך לכל ממלכות הארץ אתה עשית את השמים ואת הארץ	
מלכים ב	מלכים ב יט	טז	הטה יהוה אזנך ושמע פקח יהוה עיניך וראה ושמע את דברי סנחריב אשר שלחו לחרף אלהים חי	
מלכים ב	מלכים ב יט	יז	אמנם יהוה החריבו מלכי אשור את הגוים ואת ארצם	
מלכים ב	מלכים ב יט	יח	ונתנו את אלהיהם באש כי לא אלהים המה כי אם מעשה ידי אדם עץ ואבן ויאבדום	
מלכים ב	מלכים ב יט	יט	ועתה יהוה אלהינו הושיענו נא מידו וידעו כל ממלכות הארץ כי אתה יהוה אלהים לבדך	
מלכים ב	מלכים ב יט	כ	וישלח ישעיהו בן אמוץ אל חזקיהו לאמר כה אמר יהוה אלהי ישראל אשר התפללת אלי אל סנחרב מלך אשור שמעתי	
מלכים ב	מלכים ב יט	כא	זה הדבר אשר דבר יהוה עליו בזה לך לעגה לך בתולת בת ציון אחריך ראש הניעה בת ירושלם	
מלכים ב	מלכים ב יט	כב	את מי חרפת וגדפת ועל מי הרימות קול ותשא מרום עיניך על קדוש ישראל	
מלכים ב	מלכים ב יט	כג	ביד מלאכיך חרפת אדני ותאמר ברכב רכבי אני עליתי מרום הרים ירכתי לבנון ואכרת קומת ארזיו מבחור ברשיו ואבואה מלון קצה יער כרמלו	
מלכים ב	מלכים ב יט	כד	אני קרתי ושתיתי מים זרים ואחרב בכף פעמי כל יארי מצור	
מלכים ב	מלכים ב יט	כה	הלא שמעת למרחוק אתה עשיתי למימי קדם ויצרתיה עתה הביאתיה ותהי להשות גלים נצים ערים בצרות	
מלכים ב	מלכים ב יט	כו	וישביהן קצרי יד חתו ויבשו היו עשב שדה וירק דשא חציר גגות ושדפה לפני קמה	
מלכים ב	מלכים ב יט	כז	ושבתך וצאתך ובאך ידעתי ואת התרגזך אלי	
מלכים ב	מלכים ב יט	כח	יען התרגזך אלי ושאננך עלה באזני ושמתי חחי באפך ומתגי בשפתיך והשבתיך בדרך אשר באת בה	
מלכים ב	מלכים ב יט	כט	וזה לך האות אכול השנה ספיח ובשנה השנית סחיש ובשנה השלישית זרעו וקצרו ונטעו כרמים ואכלו פרים	
מלכים ב	מלכים ב יט	ל	ויספה פליטת בית יהודה הנשארה שרש למטה ועשה פרי למעלה	
מלכים ב	מלכים ב יט	לא	כי מירושלם תצא שארית ופליטה מהר ציון קנאת יהוה תעשה זאת	
מלכים ב	מלכים ב יט	לב	לכן כה אמר יהוה אל מלך אשור לא יבא אל העיר הזאת ולא יורה שם חץ ולא יקדמנה מגן ולא ישפך עליה סללה	
מלכים ב	מלכים ב יט	לג	בדרך אשר יבא בה ישוב ואל העיר הזאת לא יבא נאם יהוה	
מלכים ב	מלכים ב יט	לד	וגנותי אל העיר הזאת להושיעה למעני ולמען דוד עבדי	
מלכים ב	מלכים ב יט	לה	ויהי בלילה ההוא ויצא מלאך יהוה ויך במחנה אשור מאה שמונים וחמשה אלף וישכימו בבקר והנה כלם פגרים מתים	
מלכים ב	מלכים ב יט	לו	ויסע וילך וישב סנחריב מלך אשור וישב בנינוה	
מלכים ב	מלכים ב יט	לז	ויהי הוא משתחוה בית נסרך אלהיו ואדרמלך ושראצר הכהו בחרב והמה נמלטו ארץ אררט וימלך אסר חדן בנו תחתיו	
מלכים ב	מלכים ב כ	א	בימים ההם חלה חזקיהו למות ויבא אליו ישעיהו בן אמוץ הנביא ויאמר אליו כה אמר יהוה צו לביתך כי מת אתה ולא תחיה	
מלכים ב	מלכים ב כ	ב	ויסב את פניו אל הקיר ויתפלל אל יהוה לאמר	
מלכים ב	מלכים ב כ	ג	אנה יהוה זכר נא את אשר התהלכתי לפניך באמת ובלבב שלם והטוב בעיניך עשיתי ויבך חזקיהו בכי גדול	
מלכים ב	מלכים ב כ	ד	ויהי ישעיהו לא יצא העיר התיכנה ודבר יהוה היה אליו לאמר	
מלכים ב	מלכים ב כ	ה	שוב ואמרת אל חזקיהו נגיד עמי כה אמר יהוה אלהי דוד אביך שמעתי את תפלתך ראיתי את דמעתך הנני רפא לך ביום השלישי תעלה בית יהוה	
מלכים ב	מלכים ב כ	ו	והספתי על ימיך חמש עשרה שנה ומכף מלך אשור אצילך ואת העיר הזאת וגנותי על העיר הזאת למעני ולמען דוד עבדי	
מלכים ב	מלכים ב כ	ז	ויאמר ישעיהו קחו דבלת תאנים ויקחו וישימו על השחין ויחי	
מלכים ב	מלכים ב כ	ח	ויאמר חזקיהו אל ישעיהו מה אות כי ירפא יהוה לי ועליתי ביום השלישי בית יהוה	
מלכים ב	מלכים ב כ	ט	ויאמר ישעיהו זה לך האות מאת יהוה כי יעשה יהוה את הדבר אשר דבר הלך הצל עשר מעלות אם ישוב עשר מעלות	
מלכים ב	מלכים ב כ	י	ויאמר יחזקיהו נקל לצל לנטות עשר מעלות לא כי ישוב הצל אחרנית עשר מעלות	
מלכים ב	מלכים ב כ	יא	ויקרא ישעיהו הנביא אל יהוה וישב את הצל במעלות אשר ירדה במעלות אחז אחרנית עשר מעלות	
מלכים ב	מלכים ב כ	יב	בעת ההיא שלח בראדך בלאדן בן בלאדן מלך בבל ספרים ומנחה אל חזקיהו כי שמע כי חלה חזקיהו	
מלכים ב	מלכים ב כ	יג	וישמע עליהם חזקיהו ויראם את כל בית נכתה את הכסף ואת הזהב ואת הבשמים ואת שמן הטוב ואת בית כליו ואת כל אשר נמצא באוצרתיו לא היה דבר אשר לא הראם חזקיהו בביתו ובכל ממשלתו	
מלכים ב	מלכים ב כ	יד	ויבא ישעיהו הנביא אל המלך חזקיהו ויאמר אליו מה אמרו האנשים האלה ומאין יבאו אליך ויאמר חזקיהו מארץ רחוקה באו מבבל	
מלכים ב	מלכים ב כ	טו	ויאמר מה ראו בביתך ויאמר חזקיהו את כל אשר בביתי ראו לא היה דבר אשר לא הראיתם באצרתי	
מלכים ב	מלכים ב כ	טז	ויאמר ישעיהו אל חזקיהו שמע דבר יהוה	
מלכים ב	מלכים ב כ	יז	הנה ימים באים ונשא כל אשר בביתך ואשר אצרו אבתיך עד היום הזה בבלה לא יותר דבר אמר יהוה	
מלכים ב	מלכים ב כ	יח	ומבניך אשר יצאו ממך אשר תוליד יקח והיו סריסים בהיכל מלך בבל	
מלכים ב	מלכים ב כ	יט	ויאמר חזקיהו אל ישעיהו טוב דבר יהוה אשר דברת ויאמר הלוא אם שלום ואמת יהיה בימי	
מלכים ב	מלכים ב כ	כ	ויתר דברי חזקיהו וכל גבורתו ואשר עשה את הברכה ואת התעלה ויבא את המים העירה הלא הם כתובים על ספר דברי הימים למלכי יהודה	
מלכים ב	מלכים ב כ	כא	וישכב חזקיהו עם אבתיו וימלך מנשה בנו תחתיו	
מלכים ב	מלכים ב כא	א	בן שתים עשרה שנה מנשה במלכו וחמשים וחמש שנה מלך בירושלם ושם אמו חפצי בה	
מלכים ב	מלכים ב כא	ב	ויעש הרע בעיני יהוה כתועבת הגוים אשר הוריש יהוה מפני בני ישראל	
מלכים ב	מלכים ב כא	ג	וישב ויבן את הבמות אשר אבד חזקיהו אביו ויקם מזבחת לבעל ויעש אשרה כאשר עשה אחאב מלך ישראל וישתחו לכל צבא השמים ויעבד אתם	
מלכים ב	מלכים ב כא	ד	ובנה מזבחת בבית יהוה אשר אמר יהוה בירושלם אשים את שמי	
מלכים ב	מלכים ב כא	ה	ויבן מזבחות לכל צבא השמים בשתי חצרות בית יהוה	
מלכים ב	מלכים ב כא	ו	והעביר את בנו באש ועונן ונחש ועשה אוב וידענים הרבה לעשות הרע בעיני יהוה להכעיס	
מלכים ב	מלכים ב כא	ז	וישם את פסל האשרה אשר עשה בבית אשר אמר יהוה אל דוד ואל שלמה בנו בבית הזה ובירושלם אשר בחרתי מכל שבטי ישראל אשים את שמי לעולם	
מלכים ב	מלכים ב כא	ח	ולא אסיף להניד רגל ישראל מן האדמה אשר נתתי לאבותם רק אם ישמרו לעשות ככל אשר צויתים ולכל התורה אשר צוה אתם עבדי משה	
מלכים ב	מלכים ב כא	ט	ולא שמעו ויתעם מנשה לעשות את הרע מן הגוים אשר השמיד יהוה מפני בני ישראל	
מלכים ב	מלכים ב כא	י	וידבר יהוה ביד עבדיו הנביאים לאמר	
מלכים ב	מלכים ב כא	יא	יען אשר עשה מנשה מלך יהודה התעבות האלה הרע מכל אשר עשו האמרי אשר לפניו ויחטא גם את יהודה בגלוליו	
מלכים ב	מלכים ב כא	יב	לכן כה אמר יהוה אלהי ישראל הנני מביא רעה על ירושלם ויהודה אשר כל שמעיו תצלנה שתי אזניו	
מלכים ב	מלכים ב כא	יג	ונטיתי על ירושלם את קו שמרון ואת משקלת בית אחאב ומחיתי את ירושלם כאשר ימחה את הצלחת מחה והפך על פניה	
מלכים ב	מלכים ב כא	יד	ונטשתי את שארית נחלתי ונתתים ביד איביהם והיו לבז ולמשסה לכל איביהם	
מלכים ב	מלכים ב כא	טו	יען אשר עשו את הרע בעיני ויהיו מכעסים אתי מן היום אשר יצאו אבותם ממצרים ועד היום הזה	
מלכים ב	מלכים ב כא	טז	וגם דם נקי שפך מנשה הרבה מאד עד אשר מלא את ירושלם פה לפה לבד מחטאתו אשר החטיא את יהודה לעשות הרע בעיני יהוה	
מלכים ב	מלכים ב כא	יז	ויתר דברי מנשה וכל אשר עשה וחטאתו אשר חטא הלא הם כתובים על ספר דברי הימים למלכי יהודה	
מלכים ב	מלכים ב כא	יח	וישכב מנשה עם אבתיו ויקבר בגן ביתו בגן עזא וימלך אמון בנו תחתיו	
מלכים ב	מלכים ב כא	יט	בן עשרים ושתים שנה אמון במלכו ושתים שנים מלך בירושלם ושם אמו משלמת בת חרוץ מן יטבה	
מלכים ב	מלכים ב כא	כ	ויעש הרע בעיני יהוה כאשר עשה מנשה אביו	
מלכים ב	מלכים ב כא	כא	וילך בכל הדרך אשר הלך אביו ויעבד את הגללים אשר עבד אביו וישתחו להם	
מלכים ב	מלכים ב כא	כב	ויעזב את יהוה אלהי אבתיו ולא הלך בדרך יהוה	
מלכים ב	מלכים ב כא	כג	ויקשרו עבדי אמון עליו וימיתו את המלך בביתו	
מלכים ב	מלכים ב כא	כד	ויך עם הארץ את כל הקשרים על המלך אמון וימליכו עם הארץ את יאשיהו בנו תחתיו	
מלכים ב	מלכים ב כא	כה	ויתר דברי אמון אשר עשה הלא הם כתובים על ספר דברי הימים למלכי יהודה	
מלכים ב	מלכים ב כא	כו	ויקבר אתו בקברתו בגן עזא וימלך יאשיהו בנו תחתיו	
מלכים ב	מלכים ב כב	א	בן שמנה שנה יאשיהו במלכו ושלשים ואחת שנה מלך בירושלם ושם אמו ידידה בת עדיה מבצקת	
מלכים ב	מלכים ב כב	ב	ויעש הישר בעיני יהוה וילך בכל דרך דוד אביו ולא סר ימין ושמאול	
מלכים ב	מלכים ב כב	ג	ויהי בשמנה עשרה שנה למלך יאשיהו שלח המלך את שפן בן אצליהו בן משלם הספר בית יהוה לאמר	
מלכים ב	מלכים ב כב	ד	עלה אל חלקיהו הכהן הגדול ויתם את הכסף המובא בית יהוה אשר אספו שמרי הסף מאת העם	
מלכים ב	מלכים ב כב	ה	ויתנה על יד עשי המלאכה המפקדים בבית יהוה ויתנו אתו לעשי המלאכה אשר בבית יהוה לחזק בדק הבית	
מלכים ב	מלכים ב כב	ו	לחרשים ולבנים ולגדרים ולקנות עצים ואבני מחצב לחזק את הבית	
מלכים ב	מלכים ב כב	ז	אך לא יחשב אתם הכסף הנתן על ידם כי באמונה הם עשים	
מלכים ב	מלכים ב כב	ח	ויאמר חלקיהו הכהן הגדול על שפן הספר ספר התורה מצאתי בבית יהוה ויתן חלקיה את הספר אל שפן ויקראהו	
מלכים ב	מלכים ב כב	ט	ויבא שפן הספר אל המלך וישב את המלך דבר ויאמר התיכו עבדיך את הכסף הנמצא בבית ויתנהו על יד עשי המלאכה המפקדים בית יהוה	
מלכים ב	מלכים ב כב	י	ויגד שפן הספר למלך לאמר ספר נתן לי חלקיה הכהן ויקראהו שפן לפני המלך	
מלכים ב	מלכים ב כב	יא	ויהי כשמע המלך את דברי ספר התורה ויקרע את בגדיו	
מלכים ב	מלכים ב כב	יב	ויצו המלך את חלקיה הכהן ואת אחיקם בן שפן ואת עכבור בן מיכיה ואת שפן הספר ואת עשיה עבד המלך לאמר	
מלכים ב	מלכים ב כב	יג	לכו דרשו את יהוה בעדי ובעד העם ובעד כל יהודה על דברי הספר הנמצא הזה כי גדולה חמת יהוה אשר היא נצתה בנו על אשר לא שמעו אבתינו על דברי הספר הזה לעשות ככל הכתוב עלינו	
מלכים ב	מלכים ב כב	יד	וילך חלקיהו הכהן ואחיקם ועכבור ושפן ועשיה אל חלדה הנביאה אשת שלם בן תקוה בן חרחס שמר הבגדים והיא ישבת בירושלם במשנה וידברו אליה	
מלכים ב	מלכים ב כב	טו	ותאמר אליהם כה אמר יהוה אלהי ישראל אמרו לאיש אשר שלח אתכם אלי	
מלכים ב	מלכים ב כב	טז	כה אמר יהוה הנני מביא רעה אל המקום הזה ועל ישביו את כל דברי הספר אשר קרא מלך יהודה	
מלכים ב	מלכים ב כב	יז	תחת אשר עזבוני ויקטרו לאלהים אחרים למען הכעיסני בכל מעשה ידיהם ונצתה חמתי במקום הזה ולא תכבה	
מלכים ב	מלכים ב כב	יח	ואל מלך יהודה השלח אתכם לדרש את יהוה כה תאמרו אליו כה אמר יהוה אלהי ישראל הדברים אשר שמעת	
מלכים ב	מלכים ב כב	יט	יען רך לבבך ותכנע מפני יהוה בשמעך אשר דברתי על המקום הזה ועל ישביו להיות לשמה ולקללה ותקרע את בגדיך ותבכה לפני וגם אנכי שמעתי נאם יהוה	
מלכים ב	מלכים ב כב	כ	לכן הנני אספך על אבתיך ונאספת אל קברתיך בשלום ולא תראינה עיניך בכל הרעה אשר אני מביא על המקום הזה וישיבו את המלך דבר	
מלכים ב	מלכים ב כג	א	וישלח המלך ויאספו אליו כל זקני יהודה וירושלם	
מלכים ב	מלכים ב כג	ב	ויעל המלך בית יהוה וכל איש יהודה וכל ישבי ירושלם אתו והכהנים והנביאים וכל העם למקטן ועד גדול ויקרא באזניהם את כל דברי ספר הברית הנמצא בבית יהוה	
מלכים ב	מלכים ב כג	ג	ויעמד המלך על העמוד ויכרת את הברית לפני יהוה ללכת אחר יהוה ולשמר מצותיו ואת עדותיו ואת חקתיו בכל לב ובכל נפש להקים את דברי הברית הזאת הכתבים על הספר הזה ויעמד כל העם בברית	
מלכים ב	מלכים ב כג	ד	ויצו המלך את חלקיהו הכהן הגדול ואת כהני המשנה ואת שמרי הסף להוציא מהיכל יהוה את כל הכלים העשוים לבעל ולאשרה ולכל צבא השמים וישרפם מחוץ לירושלם בשדמות קדרון ונשא את עפרם בית אל	
מלכים ב	מלכים ב כג	ה	והשבית את הכמרים אשר נתנו מלכי יהודה ויקטר בבמות בערי יהודה ומסבי ירושלם ואת המקטרים לבעל לשמש ולירח ולמזלות ולכל צבא השמים	
מלכים ב	מלכים ב כג	ו	ויצא את האשרה מבית יהוה מחוץ לירושלם אל נחל קדרון וישרף אתה בנחל קדרון וידק לעפר וישלך את עפרה על קבר בני העם	
מלכים ב	מלכים ב כג	ז	ויתץ את בתי הקדשים אשר בבית יהוה אשר הנשים ארגות שם בתים לאשרה	
מלכים ב	מלכים ב כג	ח	ויבא את כל הכהנים מערי יהודה ויטמא את הבמות אשר קטרו שמה הכהנים מגבע עד באר שבע ונתץ את במות השערים אשר פתח שער יהושע שר העיר אשר על שמאול איש בשער העיר	
מלכים ב	מלכים ב כג	ט	אך לא יעלו כהני הבמות אל מזבח יהוה בירושלם כי אם אכלו מצות בתוך אחיהם	
מלכים ב	מלכים ב כג	י	וטמא את התפת אשר בגי בני הנם לבלתי להעביר איש את בנו ואת בתו באש למלך	
מלכים ב	מלכים ב כג	יא	וישבת את הסוסים אשר נתנו מלכי יהודה לשמש מבא בית יהוה אל לשכת נתן מלך הסריס אשר בפרורים ואת מרכבות השמש שרף באש	
מלכים ב	מלכים ב כג	יב	ואת המזבחות אשר על הגג עלית אחז אשר עשו מלכי יהודה ואת המזבחות אשר עשה מנשה בשתי חצרות בית יהוה נתץ המלך וירץ משם והשליך את עפרם אל נחל קדרון	
מלכים ב	מלכים ב כג	יג	ואת הבמות אשר על פני ירושלם אשר מימין להר המשחית אשר בנה שלמה מלך ישראל לעשתרת שקץ צידנים ולכמוש שקץ מואב ולמלכם תועבת בני עמון טמא המלך	
מלכים ב	מלכים ב כג	יד	ושבר את המצבות ויכרת את האשרים וימלא את מקומם עצמות אדם	
מלכים ב	מלכים ב כג	טו	וגם את המזבח אשר בבית אל הבמה אשר עשה ירבעם בן נבט אשר החטיא את ישראל גם את המזבח ההוא ואת הבמה נתץ וישרף את הבמה הדק לעפר ושרף אשרה	
מלכים ב	מלכים ב כג	טז	ויפן יאשיהו וירא את הקברים אשר שם בהר וישלח ויקח את העצמות מן הקברים וישרף על המזבח ויטמאהו כדבר יהוה אשר קרא איש האלהים אשר קרא את הדברים האלה	
מלכים ב	מלכים ב כג	יז	ויאמר מה הציון הלז אשר אני ראה ויאמרו אליו אנשי העיר הקבר איש האלהים אשר בא מיהודה ויקרא את הדברים האלה אשר עשית על המזבח בית אל	
מלכים ב	מלכים ב כג	יח	ויאמר הניחו לו איש אל ינע עצמתיו וימלטו עצמתיו את עצמות הנביא אשר בא משמרון	
מלכים ב	מלכים ב כג	יט	וגם את כל בתי הבמות אשר בערי שמרון אשר עשו מלכי ישראל להכעיס הסיר יאשיהו ויעש להם ככל המעשים אשר עשה בבית אל	
מלכים ב	מלכים ב כג	כ	ויזבח את כל כהני הבמות אשר שם על המזבחות וישרף את עצמות אדם עליהם וישב ירושלם	
מלכים ב	מלכים ב כג	כא	ויצו המלך את כל העם לאמר עשו פסח ליהוה אלהיכם ככתוב על ספר הברית הזה	
מלכים ב	מלכים ב כג	כב	כי לא נעשה כפסח הזה מימי השפטים אשר שפטו את ישראל וכל ימי מלכי ישראל ומלכי יהודה	
מלכים ב	מלכים ב כג	כג	כי אם בשמנה עשרה שנה למלך יאשיהו נעשה הפסח הזה ליהוה בירושלם	
מלכים ב	מלכים ב כג	כד	וגם את האבות ואת הידענים ואת התרפים ואת הגללים ואת כל השקצים אשר נראו בארץ יהודה ובירושלם בער יאשיהו למען הקים את דברי התורה הכתבים על הספר אשר מצא חלקיהו הכהן בית יהוה	
מלכים ב	מלכים ב כג	כה	וכמהו לא היה לפניו מלך אשר שב אל יהוה בכל לבבו ובכל נפשו ובכל מאדו ככל תורת משה ואחריו לא קם כמהו	
מלכים ב	מלכים ב כג	כו	אך לא שב יהוה מחרון אפו הגדול אשר חרה אפו ביהודה על כל הכעסים אשר הכעיסו מנשה	
מלכים ב	מלכים ב כג	כז	ויאמר יהוה גם את יהודה אסיר מעל פני כאשר הסרתי את ישראל ומאסתי את העיר הזאת אשר בחרתי את ירושלם ואת הבית אשר אמרתי יהיה שמי שם	
מלכים ב	מלכים ב כג	כח	ויתר דברי יאשיהו וכל אשר עשה הלא הם כתובים על ספר דברי הימים למלכי יהודה	
מלכים ב	מלכים ב כג	כט	בימיו עלה פרעה נכה מלך מצרים על מלך אשור על נהר פרת וילך המלך יאשיהו לקראתו וימיתהו במגדו כראתו אתו	
מלכים ב	מלכים ב כג	ל	וירכבהו עבדיו מת ממגדו ויבאהו ירושלם ויקברהו בקברתו ויקח עם הארץ את יהואחז בן יאשיהו וימשחו אתו וימליכו אתו תחת אביו	
מלכים ב	מלכים ב כג	לא	בן עשרים ושלש שנה יהואחז במלכו ושלשה חדשים מלך בירושלם ושם אמו חמוטל בת ירמיהו מלבנה	
מלכים ב	מלכים ב כג	לב	ויעש הרע בעיני יהוה ככל אשר עשו אבתיו	
מלכים ב	מלכים ב כג	לג	ויאסרהו פרעה נכה ברבלה בארץ חמת במלך בירושלם ויתן ענש על הארץ מאה ככר כסף וככר זהב	
מלכים ב	מלכים ב כג	לד	וימלך פרעה נכה את אליקים בן יאשיהו תחת יאשיהו אביו ויסב את שמו יהויקים ואת יהואחז לקח ויבא מצרים וימת שם	
מלכים ב	מלכים ב כג	לה	והכסף והזהב נתן יהויקים לפרעה אך העריך את הארץ לתת את הכסף על פי פרעה איש כערכו נגש את הכסף ואת הזהב את עם הארץ לתת לפרעה נכה	
מלכים ב	מלכים ב כג	לו	בן עשרים וחמש שנה יהויקים במלכו ואחת עשרה שנה מלך בירושלם ושם אמו זבידה בת פדיה מן רומה	
מלכים ב	מלכים ב כג	לז	ויעש הרע בעיני יהוה ככל אשר עשו אבתיו	
מלכים ב	מלכים ב כד	א	בימיו עלה נבכדנאצר מלך בבל ויהי לו יהויקים עבד שלש שנים וישב וימרד בו	
מלכים ב	מלכים ב כד	ב	וישלח יהוה בו את גדודי כשדים ואת גדודי ארם ואת גדודי מואב ואת גדודי בני עמון וישלחם ביהודה להאבידו כדבר יהוה אשר דבר ביד עבדיו הנביאים	
מלכים ב	מלכים ב כד	ג	אך על פי יהוה היתה ביהודה להסיר מעל פניו בחטאת מנשה ככל אשר עשה	
מלכים ב	מלכים ב כד	ד	וגם דם הנקי אשר שפך וימלא את ירושלם דם נקי ולא אבה יהוה לסלח	
מלכים ב	מלכים ב כד	ה	ויתר דברי יהויקים וכל אשר עשה הלא הם כתובים על ספר דברי הימים למלכי יהודה	
מלכים ב	מלכים ב כד	ו	וישכב יהויקים עם אבתיו וימלך יהויכין בנו תחתיו	
מלכים ב	מלכים ב כד	ז	ולא הסיף עוד מלך מצרים לצאת מארצו כי לקח מלך בבל מנחל מצרים עד נהר פרת כל אשר היתה למלך מצרים	
מלכים ב	מלכים ב כד	ח	בן שמנה עשרה שנה יהויכין במלכו ושלשה חדשים מלך בירושלם ושם אמו נחשתא בת אלנתן מירושלם	
מלכים ב	מלכים ב כד	ט	ויעש הרע בעיני יהוה ככל אשר עשה אביו	
מלכים ב	מלכים ב כד	י	בעת ההיא עלה עבדי נבכדנאצר מלך בבל ירושלם ותבא העיר במצור	
מלכים ב	מלכים ב כד	יא	ויבא נבוכדנאצר מלך בבל על העיר ועבדיו צרים עליה	
מלכים ב	מלכים ב כד	יב	ויצא יהויכין מלך יהודה על מלך בבל הוא ואמו ועבדיו ושריו וסריסיו ויקח אתו מלך בבל בשנת שמנה למלכו	
מלכים ב	מלכים ב כד	יג	ויוצא משם את כל אוצרות בית יהוה ואוצרות בית המלך ויקצץ את כל כלי הזהב אשר עשה שלמה מלך ישראל בהיכל יהוה כאשר דבר יהוה	
מלכים ב	מלכים ב כד	יד	והגלה את כל ירושלם ואת כל השרים ואת כל גבורי החיל עשרה אלפים גולה וכל החרש והמסגר לא נשאר זולת דלת עם הארץ	
מלכים ב	מלכים ב כד	טו	ויגל את יהויכין בבלה ואת אם המלך ואת נשי המלך ואת סריסיו ואת אולי הארץ הוליך גולה מירושלם בבלה	
מלכים ב	מלכים ב כד	טז	ואת כל אנשי החיל שבעת אלפים והחרש והמסגר אלף הכל גבורים עשי מלחמה ויביאם מלך בבל גולה בבלה	
מלכים ב	מלכים ב כד	יז	וימלך מלך בבל את מתניה דדו תחתיו ויסב את שמו צדקיהו	
מלכים ב	מלכים ב כד	יח	בן עשרים ואחת שנה צדקיהו במלכו ואחת עשרה שנה מלך בירושלם ושם אמו חמיטל בת ירמיהו מלבנה	
מלכים ב	מלכים ב כד	יט	ויעש הרע בעיני יהוה ככל אשר עשה יהויקים	
מלכים ב	מלכים ב כד	כ	כי על אף יהוה היתה בירושלם וביהודה עד השלכו אתם מעל פניו וימרד צדקיהו במלך בבל	
מלכים ב	מלכים ב כה	א	ויהי בשנת התשיעית למלכו בחדש העשירי בעשור לחדש בא נבכדנאצר מלך בבל הוא וכל חילו על ירושלם ויחן עליה ויבנו עליה דיק סביב	
מלכים ב	מלכים ב כה	ב	ותבא העיר במצור עד עשתי עשרה שנה למלך צדקיהו	
מלכים ב	מלכים ב כה	ג	בתשעה לחדש ויחזק הרעב בעיר ולא היה לחם לעם הארץ	
מלכים ב	מלכים ב כה	ד	ותבקע העיר וכל אנשי המלחמה הלילה דרך שער בין החמתים אשר על גן המלך וכשדים על העיר סביב וילך דרך הערבה	
מלכים ב	מלכים ב כה	ה	וירדפו חיל כשדים אחר המלך וישגו אתו בערבות ירחו וכל חילו נפצו מעליו	
מלכים ב	מלכים ב כה	ו	ויתפשו את המלך ויעלו אתו אל מלך בבל רבלתה וידברו אתו משפט	
מלכים ב	מלכים ב כה	ז	ואת בני צדקיהו שחטו לעיניו ואת עיני צדקיהו עור ויאסרהו בנחשתים ויבאהו בבל	
מלכים ב	מלכים ב כה	ח	ובחדש החמישי בשבעה לחדש היא שנת תשע עשרה שנה למלך נבכדנאצר מלך בבל בא נבוזראדן רב טבחים עבד מלך בבל ירושלם	
מלכים ב	מלכים ב כה	ט	וישרף את בית יהוה ואת בית המלך ואת כל בתי ירושלם ואת כל בית גדול שרף באש	
מלכים ב	מלכים ב כה	י	ואת חומת ירושלם סביב נתצו כל חיל כשדים אשר רב טבחים	
מלכים ב	מלכים ב כה	יא	ואת יתר העם הנשארים בעיר ואת הנפלים אשר נפלו על המלך בבל ואת יתר ההמון הגלה נבוזראדן רב טבחים	
מלכים ב	מלכים ב כה	יב	ומדלת הארץ השאיר רב טבחים לכרמים וליגבים	
מלכים ב	מלכים ב כה	יג	ואת עמודי הנחשת אשר בית יהוה ואת המכנות ואת ים הנחשת אשר בבית יהוה שברו כשדים וישאו את נחשתם בבלה	
מלכים ב	מלכים ב כה	יד	ואת הסירת ואת היעים ואת המזמרות ואת הכפות ואת כל כלי הנחשת אשר ישרתו בם לקחו	
מלכים ב	מלכים ב כה	טו	ואת המחתות ואת המזרקות אשר זהב זהב ואשר כסף כסף לקח רב טבחים	
מלכים ב	מלכים ב כה	טז	העמודים שנים הים האחד והמכנות אשר עשה שלמה לבית יהוה לא היה משקל לנחשת כל הכלים האלה	
מלכים ב	מלכים ב כה	יז	שמנה עשרה אמה קומת העמוד האחד וכתרת עליו נחשת וקומת הכתרת שלש אמה ושבכה ורמנים על הכתרת סביב הכל נחשת וכאלה לעמוד השני על השבכה	
מלכים ב	מלכים ב כה	יח	ויקח רב טבחים את שריה כהן הראש ואת צפניהו כהן משנה ואת שלשת שמרי הסף	
מלכים ב	מלכים ב כה	יט	ומן העיר לקח סריס אחד אשר הוא פקיד על אנשי המלחמה וחמשה אנשים מראי פני המלך אשר נמצאו בעיר ואת הספר שר הצבא המצבא את עם הארץ וששים איש מעם הארץ הנמצאים בעיר	
מלכים ב	מלכים ב כה	כ	ויקח אתם נבוזראדן רב טבחים וילך אתם על מלך בבל רבלתה	
מלכים ב	מלכים ב כה	כא	ויך אתם מלך בבל וימיתם ברבלה בארץ חמת ויגל יהודה מעל אדמתו	
מלכים ב	מלכים ב כה	כב	והעם הנשאר בארץ יהודה אשר השאיר נבוכדנאצר מלך בבל ויפקד עליהם את גדליהו בן אחיקם בן שפן	
מלכים ב	מלכים ב כה	כג	וישמעו כל שרי החילים המה והאנשים כי הפקיד מלך בבל את גדליהו ויבאו אל גדליהו המצפה וישמעאל בן נתניה ויוחנן בן קרח ושריה בן תנחמת הנטפתי ויאזניהו בן המעכתי המה ואנשיהם	
מלכים ב	מלכים ב כה	כד	וישבע להם גדליהו ולאנשיהם ויאמר להם אל תיראו מעבדי הכשדים שבו בארץ ועבדו את מלך בבל ויטב לכם	
מלכים ב	מלכים ב כה	כה	ויהי בחדש השביעי בא ישמעאל בן נתניה בן אלישמע מזרע המלוכה ועשרה אנשים אתו ויכו את גדליהו וימת ואת היהודים ואת הכשדים אשר היו אתו במצפה	
מלכים ב	מלכים ב כה	כו	ויקמו כל העם מקטן ועד גדול ושרי החילים ויבאו מצרים כי יראו מפני כשדים	
מלכים ב	מלכים ב כה	כז	ויהי בשלשים ושבע שנה לגלות יהויכין מלך יהודה בשנים עשר חדש בעשרים ושבעה לחדש נשא אויל מרדך מלך בבל בשנת מלכו את ראש יהויכין מלך יהודה מבית כלא	
מלכים ב	מלכים ב כה	כח	וידבר אתו טבות ויתן את כסאו מעל כסא המלכים אשר אתו בבבל	
מלכים ב	מלכים ב כה	כט	ושנא את בגדי כלאו ואכל לחם תמיד לפניו כל ימי חייו	
מלכים ב	מלכים ב כה	ל	וארחתו ארחת תמיד נתנה לו מאת המלך דבר יום ביומו כל ימי חיו	
ישעיהו	ישעיהו א	א	חזון ישעיהו בן אמוץ אשר חזה על יהודה וירושלם בימי עזיהו יותם אחז יחזקיהו מלכי יהודה	
ישעיהו	ישעיהו א	ב	שמעו שמים והאזיני ארץ כי יהוה דבר בנים גדלתי ורוממתי והם פשעו בי	
ישעיהו	ישעיהו א	ג	ידע שור קנהו וחמור אבוס בעליו ישראל לא ידע עמי לא התבונן	
ישעיהו	ישעיהו א	ד	הוי גוי חטא עם כבד עון זרע מרעים בנים משחיתים עזבו את יהוה נאצו את קדוש ישראל נזרו אחור	
ישעיהו	ישעיהו א	ה	על מה תכו עוד תוסיפו סרה כל ראש לחלי וכל לבב דוי	
ישעיהו	ישעיהו א	ו	מכף רגל ועד ראש אין בו מתם פצע וחבורה ומכה טריה לא זרו ולא חבשו ולא רככה בשמן	
ישעיהו	ישעיהו א	ז	ארצכם שממה עריכם שרפות אש אדמתכם לנגדכם זרים אכלים אתה ושממה כמהפכת זרים	
ישעיהו	ישעיהו א	ח	ונותרה בת ציון כסכה בכרם כמלונה במקשה כעיר נצורה	
ישעיהו	ישעיהו א	ט	לולי יהוה צבאות הותיר לנו שריד כמעט כסדם היינו לעמרה דמינו	
ישעיהו	ישעיהו א	י	שמעו דבר יהוה קציני סדם האזינו תורת אלהינו עם עמרה	
ישעיהו	ישעיהו א	יא	למה לי רב זבחיכם יאמר יהוה שבעתי עלות אילים וחלב מריאים ודם פרים וכבשים ועתודים לא חפצתי	
ישעיהו	ישעיהו א	יב	כי תבאו לראות פני מי בקש זאת מידכם רמס חצרי	
ישעיהו	ישעיהו א	יג	לא תוסיפו הביא מנחת שוא קטרת תועבה היא לי חדש ושבת קרא מקרא לא אוכל און ועצרה	
ישעיהו	ישעיהו א	יד	חדשיכם ומועדיכם שנאה נפשי היו עלי לטרח נלאיתי נשא	
ישעיהו	ישעיהו א	טו	ובפרשכם כפיכם אעלים עיני מכם גם כי תרבו תפלה אינני שמע ידיכם דמים מלאו	
ישעיהו	ישעיהו א	טז	רחצו הזכו הסירו רע מעלליכם מנגד עיני חדלו הרע	
ישעיהו	ישעיהו א	יז	למדו היטב דרשו משפט אשרו חמוץ שפטו יתום ריבו אלמנה	
ישעיהו	ישעיהו א	יח	לכו נא ונוכחה יאמר יהוה אם יהיו חטאיכם כשנים כשלג ילבינו אם יאדימו כתולע כצמר יהיו	
ישעיהו	ישעיהו א	יט	אם תאבו ושמעתם טוב הארץ תאכלו	
ישעיהו	ישעיהו א	כ	ואם תמאנו ומריתם חרב תאכלו כי פי יהוה דבר	
ישעיהו	ישעיהו א	כא	איכה היתה לזונה קריה נאמנה מלאתי משפט צדק ילין בה ועתה מרצחים	
ישעיהו	ישעיהו א	כב	כספך היה לסיגים סבאך מהול במים	
ישעיהו	ישעיהו א	כג	שריך סוררים וחברי גנבים כלו אהב שחד ורדף שלמנים יתום לא ישפטו וריב אלמנה לא יבוא אליהם	
ישעיהו	ישעיהו א	כד	לכן נאם האדון יהוה צבאות אביר ישראל הוי אנחם מצרי ואנקמה מאויבי	
ישעיהו	ישעיהו א	כה	ואשיבה ידי עליך ואצרף כבר סיגיך ואסירה כל בדיליך	
ישעיהו	ישעיהו א	כו	ואשיבה שפטיך כבראשנה ויעציך כבתחלה אחרי כן יקרא לך עיר הצדק קריה נאמנה	
ישעיהו	ישעיהו א	כז	ציון במשפט תפדה ושביה בצדקה	
ישעיהו	ישעיהו א	כח	ושבר פשעים וחטאים יחדו ועזבי יהוה יכלו	
ישעיהו	ישעיהו א	כט	כי יבשו מאילים אשר חמדתם ותחפרו מהגנות אשר בחרתם	
ישעיהו	ישעיהו א	ל	כי תהיו כאלה נבלת עלה וכגנה אשר מים אין לה	
ישעיהו	ישעיהו א	לא	והיה החסן לנערת ופעלו לניצוץ ובערו שניהם יחדו ואין מכבה	
ישעיהו	ישעיהו ב	א	הדבר אשר חזה ישעיהו בן אמוץ על יהודה וירושלם	
ישעיהו	ישעיהו ב	ב	והיה באחרית הימים נכון יהיה הר בית יהוה בראש ההרים ונשא מגבעות ונהרו אליו כל הגוים	
ישעיהו	ישעיהו ב	ג	והלכו עמים רבים ואמרו לכו ונעלה אל הר יהוה אל בית אלהי יעקב וירנו מדרכיו ונלכה בארחתיו כי מציון תצא תורה ודבר יהוה מירושלם	
ישעיהו	ישעיהו ב	ד	ושפט בין הגוים והוכיח לעמים רבים וכתתו חרבותם לאתים וחניתותיהם למזמרות לא ישא גוי אל גוי חרב ולא ילמדו עוד מלחמה	
ישעיהו	ישעיהו ב	ה	בית יעקב לכו ונלכה באור יהוה	
ישעיהו	ישעיהו ב	ו	כי נטשתה עמך בית יעקב כי מלאו מקדם ועננים כפלשתים ובילדי נכרים ישפיקו	
ישעיהו	ישעיהו ב	ז	ותמלא ארצו כסף וזהב ואין קצה לאצרתיו ותמלא ארצו סוסים ואין קצה למרכבתיו	
ישעיהו	ישעיהו ב	ח	ותמלא ארצו אלילים למעשה ידיו ישתחוו לאשר עשו אצבעתיו	
ישעיהו	ישעיהו ב	ט	וישח אדם וישפל איש ואל תשא להם	
ישעיהו	ישעיהו ב	י	בוא בצור והטמן בעפר מפני פחד יהוה ומהדר גאנו	
ישעיהו	ישעיהו ב	יא	עיני גבהות אדם שפל ושח רום אנשים ונשגב יהוה לבדו ביום ההוא	
ישעיהו	ישעיהו ב	יב	כי יום ליהוה צבאות על כל גאה ורם ועל כל נשא ושפל	
ישעיהו	ישעיהו ב	יג	ועל כל ארזי הלבנון הרמים והנשאים ועל כל אלוני הבשן	
ישעיהו	ישעיהו ב	יד	ועל כל ההרים הרמים ועל כל הגבעות הנשאות	
ישעיהו	ישעיהו ב	טו	ועל כל מגדל גבה ועל כל חומה בצורה	
ישעיהו	ישעיהו ב	טז	ועל כל אניות תרשיש ועל כל שכיות החמדה	
ישעיהו	ישעיהו ב	יז	ושח גבהות האדם ושפל רום אנשים ונשגב יהוה לבדו ביום ההוא	
ישעיהו	ישעיהו ב	יח	והאלילים כליל יחלף	
ישעיהו	ישעיהו ב	יט	ובאו במערות צרים ובמחלות עפר מפני פחד יהוה ומהדר גאונו בקומו לערץ הארץ	
ישעיהו	ישעיהו ב	כ	ביום ההוא ישליך האדם את אלילי כספו ואת אלילי זהבו אשר עשו לו להשתחות לחפר פרות ולעטלפים	
ישעיהו	ישעיהו ב	כא	לבוא בנקרות הצרים ובסעפי הסלעים מפני פחד יהוה ומהדר גאונו בקומו לערץ הארץ	
ישעיהו	ישעיהו ב	כב	חדלו לכם מן האדם אשר נשמה באפו כי במה נחשב הוא	
ישעיהו	ישעיהו ג	א	כי הנה האדון יהוה צבאות מסיר מירושלם ומיהודה משען ומשענה כל משען לחם וכל משען מים	
ישעיהו	ישעיהו ג	ב	גבור ואיש מלחמה שופט ונביא וקסם וזקן	
ישעיהו	ישעיהו ג	ג	שר חמשים ונשוא פנים ויועץ וחכם חרשים ונבון לחש	
ישעיהו	ישעיהו ג	ד	ונתתי נערים שריהם ותעלולים ימשלו בם	
ישעיהו	ישעיהו ג	ה	ונגש העם איש באיש ואיש ברעהו ירהבו הנער בזקן והנקלה בנכבד	
ישעיהו	ישעיהו ג	ו	כי יתפש איש באחיו בית אביו שמלה לכה קצין תהיה לנו והמכשלה הזאת תחת ידך	
ישעיהו	ישעיהו ג	ז	ישא ביום ההוא לאמר לא אהיה חבש ובביתי אין לחם ואין שמלה לא תשימני קצין עם	
ישעיהו	ישעיהו ג	ח	כי כשלה ירושלם ויהודה נפל כי לשונם ומעלליהם אל יהוה למרות עני כבודו	
ישעיהו	ישעיהו ג	ט	הכרת פניהם ענתה בם וחטאתם כסדם הגידו לא כחדו אוי לנפשם כי גמלו להם רעה	
ישעיהו	ישעיהו ג	י	אמרו צדיק כי טוב כי פרי מעלליהם יאכלו	
ישעיהו	ישעיהו ג	יא	אוי לרשע רע כי גמול ידיו יעשה לו	
ישעיהו	ישעיהו ג	יב	עמי נגשיו מעולל ונשים משלו בו עמי מאשריך מתעים ודרך ארחתיך בלעו	
ישעיהו	ישעיהו ג	יג	נצב לריב יהוה ועמד לדין עמים	
ישעיהו	ישעיהו ג	יד	יהוה במשפט יבוא עם זקני עמו ושריו ואתם בערתם הכרם גזלת העני בבתיכם	
ישעיהו	ישעיהו ג	טו	מלכם תדכאו עמי ופני עניים תטחנו נאם אדני יהוה צבאות	
ישעיהו	ישעיהו ג	טז	ויאמר יהוה יען כי גבהו בנות ציון ותלכנה נטוות גרון ומשקרות עינים הלוך וטפף תלכנה וברגליהם תעכסנה	
ישעיהו	ישעיהו ג	יז	ושפח אדני קדקד בנות ציון ויהוה פתהן יערה	
ישעיהו	ישעיהו ג	יח	ביום ההוא יסיר אדני את תפארת העכסים והשביסים והשהרנים	
ישעיהו	ישעיהו ג	יט	הנטיפות והשירות והרעלות	
ישעיהו	ישעיהו ג	כ	הפארים והצעדות והקשרים ובתי הנפש והלחשים	
ישעיהו	ישעיהו ג	כא	הטבעות ונזמי האף	
ישעיהו	ישעיהו ג	כב	המחלצות והמעטפות והמטפחות והחריטים	
ישעיהו	ישעיהו ג	כג	והגלינים והסדינים והצניפות והרדידים	
ישעיהו	ישעיהו ג	כד	והיה תחת בשם מק יהיה ותחת חגורה נקפה ותחת מעשה מקשה קרחה ותחת פתיגיל מחגרת שק כי תחת יפי	
ישעיהו	ישעיהו ג	כה	מתיך בחרב יפלו וגבורתך במלחמה	
ישעיהו	ישעיהו ג	כו	ואנו ואבלו פתחיה ונקתה לארץ תשב	
ישעיהו	ישעיהו ד	א	והחזיקו שבע נשים באיש אחד ביום ההוא לאמר לחמנו נאכל ושמלתנו נלבש רק יקרא שמך עלינו אסף חרפתנו	
ישעיהו	ישעיהו ד	ב	ביום ההוא יהיה צמח יהוה לצבי ולכבוד ופרי הארץ לגאון ולתפארת לפליטת ישראל	
ישעיהו	ישעיהו ד	ג	והיה הנשאר בציון והנותר בירושלם קדוש יאמר לו כל הכתוב לחיים בירושלם	
ישעיהו	ישעיהו ד	ד	אם רחץ אדני את צאת בנות ציון ואת דמי ירושלם ידיח מקרבה ברוח משפט וברוח בער	
ישעיהו	ישעיהו ד	ה	וברא יהוה על כל מכון הר ציון ועל מקראה ענן יומם ועשן ונגה אש להבה לילה כי על כל כבוד חפה	
ישעיהו	ישעיהו ד	ו	וסכה תהיה לצל יומם מחרב ולמחסה ולמסתור מזרם וממטר	
ישעיהו	ישעיהו ה	א	אשירה נא לידידי שירת דודי לכרמו כרם היה לידידי בקרן בן שמן	
ישעיהו	ישעיהו ה	ב	ויעזקהו ויסקלהו ויטעהו שרק ויבן מגדל בתוכו וגם יקב חצב בו ויקו לעשות ענבים ויעש באשים	
ישעיהו	ישעיהו ה	ג	ועתה יושב ירושלם ואיש יהודה שפטו נא ביני ובין כרמי	
ישעיהו	ישעיהו ה	ד	מה לעשות עוד לכרמי ולא עשיתי בו מדוע קויתי לעשות ענבים ויעש באשים	
ישעיהו	ישעיהו ה	ה	ועתה אודיעה נא אתכם את אשר אני עשה לכרמי הסר משוכתו והיה לבער פרץ גדרו והיה למרמס	
ישעיהו	ישעיהו ה	ו	ואשיתהו בתה לא יזמר ולא יעדר ועלה שמיר ושית ועל העבים אצוה מהמטיר עליו מטר	
ישעיהו	ישעיהו ה	ז	כי כרם יהוה צבאות בית ישראל ואיש יהודה נטע שעשועיו ויקו למשפט והנה משפח לצדקה והנה צעקה	
ישעיהו	ישעיהו ה	ח	הוי מגיעי בית בבית שדה בשדה יקריבו עד אפס מקום והושבתם לבדכם בקרב הארץ	
ישעיהו	ישעיהו ה	ט	באזני יהוה צבאות אם לא בתים רבים לשמה יהיו גדלים וטובים מאין יושב	
ישעיהו	ישעיהו ה	י	כי עשרת צמדי כרם יעשו בת אחת וזרע חמר יעשה איפה	
ישעיהו	ישעיהו ה	יא	הוי משכימי בבקר שכר ירדפו מאחרי בנשף יין ידליקם	
ישעיהו	ישעיהו ה	יב	והיה כנור ונבל תף וחליל ויין משתיהם ואת פעל יהוה לא יביטו ומעשה ידיו לא ראו	
ישעיהו	ישעיהו ה	יג	לכן גלה עמי מבלי דעת וכבודו מתי רעב והמונו צחה צמא	
ישעיהו	ישעיהו ה	יד	לכן הרחיבה שאול נפשה ופערה פיה לבלי חק וירד הדרה והמונה ושאונה ועלז בה	
ישעיהו	ישעיהו ה	טו	וישח אדם וישפל איש ועיני גבהים תשפלנה	
ישעיהו	ישעיהו ה	טז	ויגבה יהוה צבאות במשפט והאל הקדוש נקדש בצדקה	
ישעיהו	ישעיהו ה	יז	ורעו כבשים כדברם וחרבות מחים גרים יאכלו	
ישעיהו	ישעיהו ה	יח	הוי משכי העון בחבלי השוא וכעבות העגלה חטאה	
ישעיהו	ישעיהו ה	יט	האמרים ימהר יחישה מעשהו למען נראה ותקרב ותבואה עצת קדוש ישראל ונדעה	
ישעיהו	ישעיהו ה	כ	הוי האמרים לרע טוב ולטוב רע שמים חשך לאור ואור לחשך שמים מר למתוק ומתוק למר	
ישעיהו	ישעיהו ה	כא	הוי חכמים בעיניהם ונגד פניהם נבנים	
ישעיהו	ישעיהו ה	כב	הוי גבורים לשתות יין ואנשי חיל למסך שכר	
ישעיהו	ישעיהו ה	כג	מצדיקי רשע עקב שחד וצדקת צדיקים יסירו ממנו	
ישעיהו	ישעיהו ה	כד	לכן כאכל קש לשון אש וחשש להבה ירפה שרשם כמק יהיה ופרחם כאבק יעלה כי מאסו את תורת יהוה צבאות ואת אמרת קדוש ישראל נאצו	
ישעיהו	ישעיהו ה	כה	על כן חרה אף יהוה בעמו ויט ידו עליו ויכהו וירגזו ההרים ותהי נבלתם כסוחה בקרב חוצות בכל זאת לא שב אפו ועוד ידו נטויה	
ישעיהו	ישעיהו ה	כו	ונשא נס לגוים מרחוק ושרק לו מקצה הארץ והנה מהרה קל יבוא	
ישעיהו	ישעיהו ה	כז	אין עיף ואין כושל בו לא ינום ולא יישן ולא נפתח אזור חלציו ולא נתק שרוך נעליו	
ישעיהו	ישעיהו ה	כח	אשר חציו שנונים וכל קשתתיו דרכות פרסות סוסיו כצר נחשבו וגלגליו כסופה	
ישעיהו	ישעיהו ה	כט	שאגה לו כלביא ושאג ככפירים וינהם ויאחז טרף ויפליט ואין מציל	
ישעיהו	ישעיהו ה	ל	וינהם עליו ביום ההוא כנהמת ים ונבט לארץ והנה חשך צר ואור חשך בעריפיה	
ישעיהו	ישעיהו ו	א	בשנת מות המלך עזיהו ואראה את אדני ישב על כסא רם ונשא ושוליו מלאים את ההיכל	
ישעיהו	ישעיהו ו	ב	שרפים עמדים ממעל לו שש כנפים שש כנפים לאחד בשתים יכסה פניו ובשתים יכסה רגליו ובשתים יעופף	
ישעיהו	ישעיהו ו	ג	וקרא זה אל זה ואמר קדוש קדוש קדוש יהוה צבאות מלא כל הארץ כבודו	
ישעיהו	ישעיהו ו	ד	וינעו אמות הספים מקול הקורא והבית ימלא עשן	
ישעיהו	ישעיהו ו	ה	ואמר אוי לי כי נדמיתי כי איש טמא שפתים אנכי ובתוך עם טמא שפתים אנכי יושב כי את המלך יהוה צבאות ראו עיני	
ישעיהו	ישעיהו ו	ו	ויעף אלי אחד מן השרפים ובידו רצפה במלקחים לקח מעל המזבח	
ישעיהו	ישעיהו ו	ז	ויגע על פי ויאמר הנה נגע זה על שפתיך וסר עונך וחטאתך תכפר	
ישעיהו	ישעיהו ו	ח	ואשמע את קול אדני אמר את מי אשלח ומי ילך לנו ואמר הנני שלחני	
ישעיהו	ישעיהו ו	ט	ויאמר לך ואמרת לעם הזה שמעו שמוע ואל תבינו וראו ראו ואל תדעו	
ישעיהו	ישעיהו ו	י	השמן לב העם הזה ואזניו הכבד ועיניו השע פן יראה בעיניו ובאזניו ישמע ולבבו יבין ושב ורפא לו	
ישעיהו	ישעיהו ו	יא	ואמר עד מתי אדני ויאמר עד אשר אם שאו ערים מאין יושב ובתים מאין אדם והאדמה תשאה שממה	
ישעיהו	ישעיהו ו	יב	ורחק יהוה את האדם ורבה העזובה בקרב הארץ	
ישעיהו	ישעיהו ו	יג	ועוד בה עשריה ושבה והיתה לבער כאלה וכאלון אשר בשלכת מצבת בם זרע קדש מצבתה	
ישעיהו	ישעיהו ז	א	ויהי בימי אחז בן יותם בן עזיהו מלך יהודה עלה רצין מלך ארם ופקח בן רמליהו מלך ישראל ירושלם למלחמה עליה ולא יכל להלחם עליה	
ישעיהו	ישעיהו ז	ב	ויגד לבית דוד לאמר נחה ארם על אפרים וינע לבבו ולבב עמו כנוע עצי יער מפני רוח	
ישעיהו	ישעיהו ז	ג	ויאמר יהוה אל ישעיהו צא נא לקראת אחז אתה ושאר ישוב בנך אל קצה תעלת הברכה העליונה אל מסלת שדה כובס	
ישעיהו	ישעיהו ז	ד	ואמרת אליו השמר והשקט אל תירא ולבבך אל ירך משני זנבות האודים העשנים האלה בחרי אף רצין וארם ובן רמליהו	
ישעיהו	ישעיהו ז	ה	יען כי יעץ עליך ארם רעה אפרים ובן רמליהו לאמר	
ישעיהו	ישעיהו ז	ו	נעלה ביהודה ונקיצנה ונבקענה אלינו ונמליך מלך בתוכה את בן טבאל	
ישעיהו	ישעיהו ז	ז	כה אמר אדני יהוה לא תקום ולא תהיה	
ישעיהו	ישעיהו ז	ח	כי ראש ארם דמשק וראש דמשק רצין ובעוד ששים וחמש שנה יחת אפרים מעם	
ישעיהו	ישעיהו ז	ט	וראש אפרים שמרון וראש שמרון בן רמליהו אם לא תאמינו כי לא תאמנו	
ישעיהו	ישעיהו ז	י	ויוסף יהוה דבר אל אחז לאמר	
ישעיהו	ישעיהו ז	יא	שאל לך אות מעם יהוה אלהיך העמק שאלה או הגבה למעלה	
ישעיהו	ישעיהו ז	יב	ויאמר אחז לא אשאל ולא אנסה את יהוה	
ישעיהו	ישעיהו ז	יג	ויאמר שמעו נא בית דוד המעט מכם הלאות אנשים כי תלאו גם את אלהי	
ישעיהו	ישעיהו ז	יד	לכן יתן אדני הוא לכם אות הנה העלמה הרה וילדת בן וקראת שמו עמנו אל	
ישעיהו	ישעיהו ז	טו	חמאה ודבש יאכל לדעתו מאוס ברע ובחור בטוב	
ישעיהו	ישעיהו ז	טז	כי בטרם ידע הנער מאס ברע ובחר בטוב תעזב האדמה אשר אתה קץ מפני שני מלכיה	
ישעיהו	ישעיהו ז	יז	יביא יהוה עליך ועל עמך ועל בית אביך ימים אשר לא באו למיום סור אפרים מעל יהודה את מלך אשור	
ישעיהו	ישעיהו ז	יח	והיה ביום ההוא ישרק יהוה לזבוב אשר בקצה יארי מצרים ולדבורה אשר בארץ אשור	
ישעיהו	ישעיהו ז	יט	ובאו ונחו כלם בנחלי הבתות ובנקיקי הסלעים ובכל הנעצוצים ובכל הנהללים	
ישעיהו	ישעיהו ז	כ	ביום ההוא יגלח אדני בתער השכירה בעברי נהר במלך אשור את הראש ושער הרגלים וגם את הזקן תספה	
ישעיהו	ישעיהו ז	כא	והיה ביום ההוא יחיה איש עגלת בקר ושתי צאן	
ישעיהו	ישעיהו ז	כב	והיה מרב עשות חלב יאכל חמאה כי חמאה ודבש יאכל כל הנותר בקרב הארץ	
ישעיהו	ישעיהו ז	כג	והיה ביום ההוא יהיה כל מקום אשר יהיה שם אלף גפן באלף כסף לשמיר ולשית יהיה	
ישעיהו	ישעיהו ז	כד	בחצים ובקשת יבוא שמה כי שמיר ושית תהיה כל הארץ	
ישעיהו	ישעיהו ז	כה	וכל ההרים אשר במעדר יעדרון לא תבוא שמה יראת שמיר ושית והיה למשלח שור ולמרמס שה	
ישעיהו	ישעיהו ח	א	ויאמר יהוה אלי קח לך גליון גדול וכתב עליו בחרט אנוש למהר שלל חש בז	
ישעיהו	ישעיהו ח	ב	ואעידה לי עדים נאמנים את אוריה הכהן ואת זכריהו בן יברכיהו	
ישעיהו	ישעיהו ח	ג	ואקרב אל הנביאה ותהר ותלד בן ויאמר יהוה אלי קרא שמו מהר שלל חש בז	
ישעיהו	ישעיהו ח	ד	כי בטרם ידע הנער קרא אבי ואמי ישא את חיל דמשק ואת שלל שמרון לפני מלך אשור	
ישעיהו	ישעיהו ח	ה	ויסף יהוה דבר אלי עוד לאמר	
ישעיהו	ישעיהו ח	ו	יען כי מאס העם הזה את מי השלח ההלכים לאט ומשוש את רצין ובן רמליהו	
ישעיהו	ישעיהו ח	ז	ולכן הנה אדני מעלה עליהם את מי הנהר העצומים והרבים את מלך אשור ואת כל כבודו ועלה על כל אפיקיו והלך על כל גדותיו	
ישעיהו	ישעיהו ח	ח	וחלף ביהודה שטף ועבר עד צואר יגיע והיה מטות כנפיו מלא רחב ארצך עמנו אל	
ישעיהו	ישעיהו ח	ט	רעו עמים וחתו והאזינו כל מרחקי ארץ התאזרו וחתו התאזרו וחתו	
ישעיהו	ישעיהו ח	י	עצו עצה ותפר דברו דבר ולא יקום כי עמנו אל	
ישעיהו	ישעיהו ח	יא	כי כה אמר יהוה אלי כחזקת היד ויסרני מלכת בדרך העם הזה לאמר	
ישעיהו	ישעיהו ח	יב	לא תאמרון קשר לכל אשר יאמר העם הזה קשר ואת מוראו לא תיראו ולא תעריצו	
ישעיהו	ישעיהו ח	יג	את יהוה צבאות אתו תקדישו והוא מוראכם והוא מערצכם	
ישעיהו	ישעיהו ח	יד	והיה למקדש ולאבן נגף ולצור מכשול לשני בתי ישראל לפח ולמוקש ליושב ירושלם	
ישעיהו	ישעיהו ח	טו	וכשלו בם רבים ונפלו ונשברו ונוקשו ונלכדו	
ישעיהו	ישעיהו ח	טז	צור תעודה חתום תורה בלמדי	
ישעיהו	ישעיהו ח	יז	וחכיתי ליהוה המסתיר פניו מבית יעקב וקויתי לו	
ישעיהו	ישעיהו ח	יח	הנה אנכי והילדים אשר נתן לי יהוה לאתות ולמופתים בישראל מעם יהוה צבאות השכן בהר ציון	
ישעיהו	ישעיהו ח	יט	וכי יאמרו אליכם דרשו אל האבות ואל הידענים המצפצפים והמהגים הלוא עם אל אלהיו ידרש בעד החיים אל המתים	
ישעיהו	ישעיהו ח	כ	לתורה ולתעודה אם לא יאמרו כדבר הזה אשר אין לו שחר	
ישעיהו	ישעיהו ח	כא	ועבר בה נקשה ורעב והיה כי ירעב והתקצף וקלל במלכו ובאלהיו ופנה למעלה	
ישעיהו	ישעיהו ח	כב	ואל ארץ יביט והנה צרה וחשכה מעוף צוקה ואפלה מנדח	
ישעיהו	ישעיהו ח	כג	כי לא מועף לאשר מוצק לה כעת הראשון הקל ארצה זבלון וארצה נפתלי והאחרון הכביד דרך הים עבר הירדן גליל הגוים	
ישעיהו	ישעיהו ט	א	העם ההלכים בחשך ראו אור גדול ישבי בארץ צלמות אור נגה עליהם	
ישעיהו	ישעיהו ט	ב	הרבית הגוי לא הגדלת השמחה שמחו לפניך כשמחת בקציר כאשר יגילו בחלקם שלל	
ישעיהו	ישעיהו ט	ג	כי את על סבלו ואת מטה שכמו שבט הנגש בו החתת כיום מדין	
ישעיהו	ישעיהו ט	ד	כי כל סאון סאן ברעש ושמלה מגוללה בדמים והיתה לשרפה מאכלת אש	
ישעיהו	ישעיהו ט	ה	כי ילד ילד לנו בן נתן לנו ותהי המשרה על שכמו ויקרא שמו פלא יועץ אל גבור אביעד שר שלום	
ישעיהו	ישעיהו ט	ו	לםרבה המשרה ולשלום אין קץ על כסא דוד ועל ממלכתו להכין אתה ולסעדה במשפט ובצדקה מעתה ועד עולם קנאת יהוה צבאות תעשה זאת	
ישעיהו	ישעיהו ט	ז	דבר שלח אדני ביעקב ונפל בישראל	
ישעיהו	ישעיהו ט	ח	וידעו העם כלו אפרים ויושב שמרון בגאוה ובגדל לבב לאמר	
ישעיהו	ישעיהו ט	ט	לבנים נפלו וגזית נבנה שקמים גדעו וארזים נחליף	
ישעיהו	ישעיהו ט	י	וישגב יהוה את צרי רצין עליו ואת איביו יסכסך	
ישעיהו	ישעיהו ט	יא	ארם מקדם ופלשתים מאחור ויאכלו את ישראל בכל פה בכל זאת לא שב אפו ועוד ידו נטויה	
ישעיהו	ישעיהו ט	יב	והעם לא שב עד המכהו ואת יהוה צבאות לא דרשו	
ישעיהו	ישעיהו ט	יג	ויכרת יהוה מישראל ראש וזנב כפה ואגמון יום אחד	
ישעיהו	ישעיהו ט	יד	זקן ונשוא פנים הוא הראש ונביא מורה שקר הוא הזנב	
ישעיהו	ישעיהו ט	טו	ויהיו מאשרי העם הזה מתעים ומאשריו מבלעים	
ישעיהו	ישעיהו ט	טז	על כן על בחוריו לא ישמח אדני ואת יתמיו ואת אלמנתיו לא ירחם כי כלו חנף ומרע וכל פה דבר נבלה בכל זאת לא שב אפו ועוד ידו נטויה	
ישעיהו	ישעיהו ט	יז	כי בערה כאש רשעה שמיר ושית תאכל ותצת בסבכי היער ויתאבכו גאות עשן	
ישעיהו	ישעיהו ט	יח	בעברת יהוה צבאות נעתם ארץ ויהי העם כמאכלת אש איש אל אחיו לא יחמלו	
ישעיהו	ישעיהו ט	יט	ויגזר על ימין ורעב ויאכל על שמאול ולא שבעו איש בשר זרעו יאכלו	
ישעיהו	ישעיהו ט	כ	מנשה את אפרים ואפרים את מנשה יחדו המה על יהודה בכל זאת לא שב אפו ועוד ידו נטויה	
ישעיהו	ישעיהו י	א	הוי החקקים חקקי און ומכתבים עמל כתבו	
ישעיהו	ישעיהו י	ב	להטות מדין דלים ולגזל משפט עניי עמי להיות אלמנות שללם ואת יתומים יבזו	
ישעיהו	ישעיהו י	ג	ומה תעשו ליום פקדה ולשואה ממרחק תבוא על מי תנוסו לעזרה ואנה תעזבו כבודכם	
ישעיהו	ישעיהו י	ד	בלתי כרע תחת אסיר ותחת הרוגים יפלו בכל זאת לא שב אפו ועוד ידו נטויה	
ישעיהו	ישעיהו י	ה	הוי אשור שבט אפי ומטה הוא בידם זעמי	
ישעיהו	ישעיהו י	ו	בגוי חנף אשלחנו ועל עם עברתי אצונו לשלל שלל ולבז בז ולשימו מרמס כחמר חוצות	
ישעיהו	ישעיהו י	ז	והוא לא כן ידמה ולבבו לא כן יחשב כי להשמיד בלבבו ולהכרית גוים לא מעט	
ישעיהו	ישעיהו י	ח	כי יאמר הלא שרי יחדו מלכים	
ישעיהו	ישעיהו י	ט	הלא ככרכמיש כלנו אם לא כארפד חמת אם לא כדמשק שמרון	
ישעיהו	ישעיהו י	י	כאשר מצאה ידי לממלכת האליל ופסיליהם מירושלם ומשמרון	
ישעיהו	ישעיהו י	יא	הלא כאשר עשיתי לשמרון ולאליליה כן אעשה לירושלם ולעצביה	
ישעיהו	ישעיהו י	יב	והיה כי יבצע אדני את כל מעשהו בהר ציון ובירושלם אפקד על פרי גדל לבב מלך אשור ועל תפארת רום עיניו	
ישעיהו	ישעיהו י	יג	כי אמר בכח ידי עשיתי ובחכמתי כי נבנותי ואסיר גבולת עמים ועתידתיהם שושתי ואוריד כאביר יושבים	
ישעיהו	ישעיהו י	יד	ותמצא כקן ידי לחיל העמים וכאסף ביצים עזבות כל הארץ אני אספתי ולא היה נדד כנף ופצה פה ומצפצף	
ישעיהו	ישעיהו י	טו	היתפאר הגרזן על החצב בו אם יתגדל המשור על מניפו כהניף שבט ואת מרימיו כהרים מטה לא עץ	
ישעיהו	ישעיהו י	טז	לכן ישלח האדון יהוה צבאות במשמניו רזון ותחת כבדו יקד יקד כיקוד אש	
ישעיהו	ישעיהו י	יז	והיה אור ישראל לאש וקדושו ללהבה ובערה ואכלה שיתו ושמירו ביום אחד	
ישעיהו	ישעיהו י	יח	וכבוד יערו וכרמלו מנפש ועד בשר יכלה והיה כמסס נסס	
ישעיהו	ישעיהו י	יט	ושאר עץ יערו מספר יהיו ונער יכתבם	
ישעיהו	ישעיהו י	כ	והיה ביום ההוא לא יוסיף עוד שאר ישראל ופליטת בית יעקב להשען על מכהו ונשען על יהוה קדוש ישראל באמת	
ישעיהו	ישעיהו י	כא	שאר ישוב שאר יעקב אל אל גבור	
ישעיהו	ישעיהו י	כב	כי אם יהיה עמך ישראל כחול הים שאר ישוב בו כליון חרוץ שוטף צדקה	
ישעיהו	ישעיהו י	כג	כי כלה ונחרצה אדני יהוה צבאות עשה בקרב כל הארץ	
ישעיהו	ישעיהו י	כד	לכן כה אמר אדני יהוה צבאות אל תירא עמי ישב ציון מאשור בשבט יככה ומטהו ישא עליך בדרך מצרים	
ישעיהו	ישעיהו י	כה	כי עוד מעט מזער וכלה זעם ואפי על תבליתם	
ישעיהו	ישעיהו י	כו	ועורר עליו יהוה צבאות שוט כמכת מדין בצור עורב ומטהו על הים ונשאו בדרך מצרים	
ישעיהו	ישעיהו י	כז	והיה ביום ההוא יסור סבלו מעל שכמך ועלו מעל צוארך וחבל על מפני שמן	
ישעיהו	ישעיהו י	כח	בא על עית עבר במגרון למכמש יפקיד כליו	
ישעיהו	ישעיהו י	כט	עברו מעברה גבע מלון לנו חרדה הרמה גבעת שאול נסה	
ישעיהו	ישעיהו י	ל	צהלי קולך בת גלים הקשיבי לישה עניה ענתות	
ישעיהו	ישעיהו י	לא	נדדה מדמנה ישבי הגבים העיזו	
ישעיהו	ישעיהו י	לב	עוד היום בנב לעמד ינפף ידו הר בית ציון גבעת ירושלם	
ישעיהו	ישעיהו י	לג	הנה האדון יהוה צבאות מסעף פארה במערצה ורמי הקומה גדועים והגבהים ישפלו	
ישעיהו	ישעיהו י	לד	ונקף סבכי היער בברזל והלבנון באדיר יפול	
ישעיהו	ישעיהו יא	א	ויצא חטר מגזע ישי ונצר משרשיו יפרה	
ישעיהו	ישעיהו יא	ב	ונחה עליו רוח יהוה רוח חכמה ובינה רוח עצה וגבורה רוח דעת ויראת יהוה	
ישעיהו	ישעיהו יא	ג	והריחו ביראת יהוה ולא למראה עיניו ישפוט ולא למשמע אזניו יוכיח	
ישעיהו	ישעיהו יא	ד	ושפט בצדק דלים והוכיח במישור לענוי ארץ והכה ארץ בשבט פיו וברוח שפתיו ימית רשע	
ישעיהו	ישעיהו יא	ה	והיה צדק אזור מתניו והאמונה אזור חלציו	
ישעיהו	ישעיהו יא	ו	וגר זאב עם כבש ונמר עם גדי ירבץ ועגל וכפיר ומריא יחדו ונער קטן נהג בם	
ישעיהו	ישעיהו יא	ז	ופרה ודב תרעינה יחדו ירבצו ילדיהן ואריה כבקר יאכל תבן	
ישעיהו	ישעיהו יא	ח	ושעשע יונק על חר פתן ועל מאורת צפעוני גמול ידו הדה	
ישעיהו	ישעיהו יא	ט	לא ירעו ולא ישחיתו בכל הר קדשי כי מלאה הארץ דעה את יהוה כמים לים מכסים	
ישעיהו	ישעיהו יא	י	והיה ביום ההוא שרש ישי אשר עמד לנס עמים אליו גוים ידרשו והיתה מנחתו כבוד	
ישעיהו	ישעיהו יא	יא	והיה ביום ההוא יוסיף אדני שנית ידו לקנות את שאר עמו אשר ישאר מאשור וממצרים ומפתרוס ומכוש ומעילם ומשנער ומחמת ומאיי הים	
ישעיהו	ישעיהו יא	יב	ונשא נס לגוים ואסף נדחי ישראל ונפצות יהודה יקבץ מארבע כנפות הארץ	
ישעיהו	ישעיהו יא	יג	וסרה קנאת אפרים וצררי יהודה יכרתו אפרים לא יקנא את יהודה ויהודה לא יצר את אפרים	
ישעיהו	ישעיהו יא	יד	ועפו בכתף פלשתים ימה יחדו יבזו את בני קדם אדום ומואב משלוח ידם ובני עמון משמעתם	
ישעיהו	ישעיהו יא	טו	והחרים יהוה את לשון ים מצרים והניף ידו על הנהר בעים רוחו והכהו לשבעה נחלים והדריך בנעלים	
ישעיהו	ישעיהו יא	טז	והיתה מסלה לשאר עמו אשר ישאר מאשור כאשר היתה לישראל ביום עלתו מארץ מצרים	
ישעיהו	ישעיהו יב	א	ואמרת ביום ההוא אודך יהוה כי אנפת בי ישב אפך ותנחמני	
ישעיהו	ישעיהו יב	ב	הנה אל ישועתי אבטח ולא אפחד כי עזי וזמרת יה יהוה ויהי לי לישועה	
ישעיהו	ישעיהו יב	ג	ושאבתם מים בששון ממעיני הישועה	
ישעיהו	ישעיהו יב	ד	ואמרתם ביום ההוא הודו ליהוה קראו בשמו הודיעו בעמים עלילתיו הזכירו כי נשגב שמו	
ישעיהו	ישעיהו יב	ה	זמרו יהוה כי גאות עשה מידעת זאת בכל הארץ	
ישעיהו	ישעיהו יב	ו	צהלי ורני יושבת ציון כי גדול בקרבך קדוש ישראל	
ישעיהו	ישעיהו יג	א	משא בבל אשר חזה ישעיהו בן אמוץ	
ישעיהו	ישעיהו יג	ב	על הר נשפה שאו נס הרימו קול להם הניפו יד ויבאו פתחי נדיבים	
ישעיהו	ישעיהו יג	ג	אני צויתי למקדשי גם קראתי גבורי לאפי עליזי גאותי	
ישעיהו	ישעיהו יג	ד	קול המון בהרים דמות עם רב קול שאון ממלכות גוים נאספים יהוה צבאות מפקד צבא מלחמה	
ישעיהו	ישעיהו יג	ה	באים מארץ מרחק מקצה השמים יהוה וכלי זעמו לחבל כל הארץ	
ישעיהו	ישעיהו יג	ו	הילילו כי קרוב יום יהוה כשד משדי יבוא	
ישעיהו	ישעיהו יג	ז	על כן כל ידים תרפינה וכל לבב אנוש ימס	
ישעיהו	ישעיהו יג	ח	ונבהלו צירים וחבלים יאחזון כיולדה יחילון איש אל רעהו יתמהו פני להבים פניהם	
ישעיהו	ישעיהו יג	ט	הנה יום יהוה בא אכזרי ועברה וחרון אף לשום הארץ לשמה וחטאיה ישמיד ממנה	
ישעיהו	ישעיהו יג	י	כי כוכבי השמים וכסיליהם לא יהלו אורם חשך השמש בצאתו וירח לא יגיה אורו	
ישעיהו	ישעיהו יג	יא	ופקדתי על תבל רעה ועל רשעים עונם והשבתי גאון זדים וגאות עריצים אשפיל	
ישעיהו	ישעיהו יג	יב	אוקיר אנוש מפז ואדם מכתם אופיר	
ישעיהו	ישעיהו יג	יג	על כן שמים ארגיז ותרעש הארץ ממקומה בעברת יהוה צבאות וביום חרון אפו	
ישעיהו	ישעיהו יג	יד	והיה כצבי מדח וכצאן ואין מקבץ איש אל עמו יפנו ואיש אל ארצו ינוסו	
ישעיהו	ישעיהו יג	טו	כל הנמצא ידקר וכל הנספה יפול בחרב	
ישעיהו	ישעיהו יג	טז	ועלליהם ירטשו לעיניהם ישסו בתיהם ונשיהם תשגלנה	
ישעיהו	ישעיהו יג	יז	הנני מעיר עליהם את מדי אשר כסף לא יחשבו וזהב לא יחפצו בו	
ישעיהו	ישעיהו יג	יח	וקשתות נערים תרטשנה ופרי בטן לא ירחמו על בנים לא תחוס עינם	
ישעיהו	ישעיהו יג	יט	והיתה בבל צבי ממלכות תפארת גאון כשדים כמהפכת אלהים את סדם ואת עמרה	
ישעיהו	ישעיהו יג	כ	לא תשב לנצח ולא תשכן עד דור ודור ולא יהל שם ערבי ורעים לא ירבצו שם	
ישעיהו	ישעיהו יג	כא	ורבצו שם ציים ומלאו בתיהם אחים ושכנו שם בנות יענה ושעירים ירקדו שם	
ישעיהו	ישעיהו יג	כב	וענה איים באלמנותיו ותנים בהיכלי ענג וקרוב לבוא עתה וימיה לא ימשכו	
ישעיהו	ישעיהו יד	א	כי ירחם יהוה את יעקב ובחר עוד בישראל והניחם על אדמתם ונלוה הגר עליהם ונספחו על בית יעקב	
ישעיהו	ישעיהו יד	ב	ולקחום עמים והביאום אל מקומם והתנחלום בית ישראל על אדמת יהוה לעבדים ולשפחות והיו שבים לשביהם ורדו בנגשיהם	
ישעיהו	ישעיהו יד	ג	והיה ביום הניח יהוה לך מעצבך ומרגזך ומן העבדה הקשה אשר עבד בך	
ישעיהו	ישעיהו יד	ד	ונשאת המשל הזה על מלך בבל ואמרת איך שבת נגש שבתה מדהבה	
ישעיהו	ישעיהו יד	ה	שבר יהוה מטה רשעים שבט משלים	
ישעיהו	ישעיהו יד	ו	מכה עמים בעברה מכת בלתי סרה רדה באף גוים מרדף בלי חשך	
ישעיהו	ישעיהו יד	ז	נחה שקטה כל הארץ פצחו רנה	
ישעיהו	ישעיהו יד	ח	גם ברושים שמחו לך ארזי לבנון מאז שכבת לא יעלה הכרת עלינו	
ישעיהו	ישעיהו יד	ט	שאול מתחת רגזה לך לקראת בואך עורר לך רפאים כל עתודי ארץ הקים מכסאותם כל מלכי גוים	
ישעיהו	ישעיהו יד	י	כלם יענו ויאמרו אליך גם אתה חלית כמונו אלינו נמשלת	
ישעיהו	ישעיהו יד	יא	הורד שאול גאונך המית נבליך תחתיך יצע רמה ומכסיך תולעה	
ישעיהו	ישעיהו יד	יב	איך נפלת משמים הילל בן שחר נגדעת לארץ חולש על גוים	
ישעיהו	ישעיהו יד	יג	ואתה אמרת בלבבך השמים אעלה ממעל לכוכבי אל ארים כסאי ואשב בהר מועד בירכתי צפון	
ישעיהו	ישעיהו יד	יד	אעלה על במתי עב אדמה לעליון	
ישעיהו	ישעיהו יד	טו	אך אל שאול תורד אל ירכתי בור	
ישעיהו	ישעיהו יד	טז	ראיך אליך ישגיחו אליך יתבוננו הזה האיש מרגיז הארץ מרעיש ממלכות	
ישעיהו	ישעיהו יד	יז	שם תבל כמדבר ועריו הרס אסיריו לא פתח ביתה	
ישעיהו	ישעיהו יד	יח	כל מלכי גוים כלם שכבו בכבוד איש בביתו	
ישעיהו	ישעיהו יד	יט	ואתה השלכת מקברך כנצר נתעב לבוש הרגים מטעני חרב יורדי אל אבני בור כפגר מובס	
ישעיהו	ישעיהו יד	כ	לא תחד אתם בקבורה כי ארצך שחת עמך הרגת לא יקרא לעולם זרע מרעים	
ישעיהו	ישעיהו יד	כא	הכינו לבניו מטבח בעון אבותם בל יקמו וירשו ארץ ומלאו פני תבל ערים	
ישעיהו	ישעיהו יד	כב	וקמתי עליהם נאם יהוה צבאות והכרתי לבבל שם ושאר ונין ונכד נאם יהוה	
ישעיהו	ישעיהו יד	כג	ושמתיה למורש קפד ואגמי מים וטאטאתיה במטאטא השמד נאם יהוה צבאות	
ישעיהו	ישעיהו יד	כד	נשבע יהוה צבאות לאמר אם לא כאשר דמיתי כן היתה וכאשר יעצתי היא תקום	
ישעיהו	ישעיהו יד	כה	לשבר אשור בארצי ועל הרי אבוסנו וסר מעליהם עלו וסבלו מעל שכמו יסור	
ישעיהו	ישעיהו יד	כו	זאת העצה היעוצה על כל הארץ וזאת היד הנטויה על כל הגוים	
ישעיהו	ישעיהו יד	כז	כי יהוה צבאות יעץ ומי יפר וידו הנטויה ומי ישיבנה	
ישעיהו	ישעיהו יד	כח	בשנת מות המלך אחז היה המשא הזה	
ישעיהו	ישעיהו יד	כט	אל תשמחי פלשת כלך כי נשבר שבט מכך כי משרש נחש יצא צפע ופריו שרף מעופף	
ישעיהו	ישעיהו יד	ל	ורעו בכורי דלים ואביונים לבטח ירבצו והמתי ברעב שרשך ושאריתך יהרג	
ישעיהו	ישעיהו יד	לא	הילילי שער זעקי עיר נמוג פלשת כלך כי מצפון עשן בא ואין בודד במועדיו	
ישעיהו	ישעיהו יד	לב	ומה יענה מלאכי גוי כי יהוה יסד ציון ובה יחסו עניי עמו	
ישעיהו	ישעיהו טו	א	משא מואב כי בליל שדד ער מואב נדמה כי בליל שדד קיר מואב נדמה	
ישעיהו	ישעיהו טו	ב	עלה הבית ודיבן הבמות לבכי על נבו ועל מידבא מואב ייליל בכל ראשיו קרחה כל זקן גרועה	
ישעיהו	ישעיהו טו	ג	בחוצתיו חגרו שק על גגותיה וברחבתיה כלה ייליל ירד בבכי	
ישעיהו	ישעיהו טו	ד	ותזעק חשבון ואלעלה עד יהץ נשמע קולם על כן חלצי מואב יריעו נפשו ירעה לו	
ישעיהו	ישעיהו טו	ה	לבי למואב יזעק בריחה עד צער עגלת שלשיה כי מעלה הלוחית בבכי יעלה בו כי דרך חורנים זעקת שבר יעערו	
ישעיהו	ישעיהו טו	ו	כי מי נמרים משמות יהיו כי יבש חציר כלה דשא ירק לא היה	
ישעיהו	ישעיהו טו	ז	על כן יתרה עשה ופקדתם על נחל הערבים ישאום	
ישעיהו	ישעיהו טו	ח	כי הקיפה הזעקה את גבול מואב עד אגלים יללתה ובאר אילים יללתה	
ישעיהו	ישעיהו טו	ט	כי מי דימון מלאו דם כי אשית על דימון נוספות לפליטת מואב אריה ולשארית אדמה	
ישעיהו	ישעיהו טז	א	שלחו כר משל ארץ מסלע מדברה אל הר בת ציון	
ישעיהו	ישעיהו טז	ב	והיה כעוף נודד קן משלח תהיינה בנות מואב מעברת לארנון	
ישעיהו	ישעיהו טז	ג	הביאו עצה עשו פלילה שיתי כליל צלך בתוך צהרים סתרי נדחים נדד אל תגלי	
ישעיהו	ישעיהו טז	ד	יגורו בך נדחי מואב הוי סתר למו מפני שודד כי אפס המץ כלה שד תמו רמס מן הארץ	
ישעיהו	ישעיהו טז	ה	והוכן בחסד כסא וישב עליו באמת באהל דוד שפט ודרש משפט ומהר צדק	
ישעיהו	ישעיהו טז	ו	שמענו גאון מואב גא מאד גאותו וגאונו ועברתו לא כן בדיו	
ישעיהו	ישעיהו טז	ז	לכן ייליל מואב למואב כלה ייליל לאשישי קיר חרשת תהגו אך נכאים	
ישעיהו	ישעיהו טז	ח	כי שדמות חשבון אמלל גפן שבמה בעלי גוים הלמו שרוקיה עד יעזר נגעו תעו מדבר שלחותיה נטשו עברו ים	
ישעיהו	ישעיהו טז	ט	על כן אבכה בבכי יעזר גפן שבמה אריוך דמעתי חשבון ואלעלה כי על קיצך ועל קצירך הידד נפל	
ישעיהו	ישעיהו טז	י	ונאסף שמחה וגיל מן הכרמל ובכרמים לא ירנן לא ירעע יין ביקבים לא ידרך הדרך הידד השבתי	
ישעיהו	ישעיהו טז	יא	על כן מעי למואב ככנור יהמו וקרבי לקיר חרש	
ישעיהו	ישעיהו טז	יב	והיה כי נראה כי נלאה מואב על הבמה ובא אל מקדשו להתפלל ולא יוכל	
ישעיהו	ישעיהו טז	יג	זה הדבר אשר דבר יהוה אל מואב מאז	
ישעיהו	ישעיהו טז	יד	ועתה דבר יהוה לאמר בשלש שנים כשני שכיר ונקלה כבוד מואב בכל ההמון הרב ושאר מעט מזער לוא כביר	
ישעיהו	ישעיהו יז	א	משא דמשק הנה דמשק מוסר מעיר והיתה מעי מפלה	
ישעיהו	ישעיהו יז	ב	עזבות ערי ערער לעדרים תהיינה ורבצו ואין מחריד	
ישעיהו	ישעיהו יז	ג	ונשבת מבצר מאפרים וממלכה מדמשק ושאר ארם ככבוד בני ישראל יהיו נאם יהוה צבאות	
ישעיהו	ישעיהו יז	ד	והיה ביום ההוא ידל כבוד יעקב ומשמן בשרו ירזה	
ישעיהו	ישעיהו יז	ה	והיה כאסף קציר קמה וזרעו שבלים יקצור והיה כמלקט שבלים בעמק רפאים	
ישעיהו	ישעיהו יז	ו	ונשאר בו עוללת כנקף זית שנים שלשה גרגרים בראש אמיר ארבעה חמשה בסעפיה פריה נאם יהוה אלהי ישראל	
ישעיהו	ישעיהו יז	ז	ביום ההוא ישעה האדם על עשהו ועיניו אל קדוש ישראל תראינה	
ישעיהו	ישעיהו יז	ח	ולא ישעה אל המזבחות מעשה ידיו ואשר עשו אצבעתיו לא יראה והאשרים והחמנים	
ישעיהו	ישעיהו יז	ט	ביום ההוא יהיו ערי מעזו כעזובת החרש והאמיר אשר עזבו מפני בני ישראל והיתה שממה	
ישעיהו	ישעיהו יז	י	כי שכחת אלהי ישעך וצור מעזך לא זכרת על כן תטעי נטעי נעמנים וזמרת זר תזרענו	
ישעיהו	ישעיהו יז	יא	ביום נטעך תשגשגי ובבקר זרעך תפריחי נד קציר ביום נחלה וכאב אנוש	
ישעיהו	ישעיהו יז	יב	הוי המון עמים רבים כהמות ימים יהמיון ושאון לאמים כשאון מים כבירים ישאון	
ישעיהו	ישעיהו יז	יג	לאמים כשאון מים רבים ישאון וגער בו ונס ממרחק ורדף כמץ הרים לפני רוח וכגלגל לפני סופה	
ישעיהו	ישעיהו יז	יד	לעת ערב והנה בלהה בטרם בקר איננו זה חלק שוסינו וגורל לבזזינו	
ישעיהו	ישעיהו יח	א	הוי ארץ צלצל כנפים אשר מעבר לנהרי כוש	
ישעיהו	ישעיהו יח	ב	השלח בים צירים ובכלי גמא על פני מים לכו מלאכים קלים אל גוי ממשך ומורט אל עם נורא מן הוא והלאה גוי קו קו ומבוסה אשר בזאו נהרים ארצו	
ישעיהו	ישעיהו יח	ג	כל ישבי תבל ושכני ארץ כנשא נס הרים תראו וכתקע שופר תשמעו	
ישעיהו	ישעיהו יח	ד	כי כה אמר יהוה אלי אשקוטה ואביטה במכוני כחם צח עלי אור כעב טל בחם קציר	
ישעיהו	ישעיהו יח	ה	כי לפני קציר כתם פרח ובסר גמל יהיה נצה וכרת הזלזלים במזמרות ואת הנטישות הסיר התז	
ישעיהו	ישעיהו יח	ו	יעזבו יחדו לעיט הרים ולבהמת הארץ וקץ עליו העיט וכל בהמת הארץ עליו תחרף	
ישעיהו	ישעיהו יח	ז	בעת ההיא יובל שי ליהוה צבאות עם ממשך ומורט ומעם נורא מן הוא והלאה גוי קו קו ומבוסה אשר בזאו נהרים ארצו אל מקום שם יהוה צבאות הר ציון	
ישעיהו	ישעיהו יט	א	משא מצרים הנה יהוה רכב על עב קל ובא מצרים ונעו אלילי מצרים מפניו ולבב מצרים ימס בקרבו	
ישעיהו	ישעיהו יט	ב	וסכסכתי מצרים במצרים ונלחמו איש באחיו ואיש ברעהו עיר בעיר ממלכה בממלכה	
ישעיהו	ישעיהו יט	ג	ונבקה רוח מצרים בקרבו ועצתו אבלע ודרשו אל האלילים ואל האטים ואל האבות ואל הידענים	
ישעיהו	ישעיהו יט	ד	וסכרתי את מצרים ביד אדנים קשה ומלך עז ימשל בם נאם האדון יהוה צבאות	
ישעיהו	ישעיהו יט	ה	ונשתו מים מהים ונהר יחרב ויבש	
ישעיהו	ישעיהו יט	ו	והאזניחו נהרות דללו וחרבו יארי מצור קנה וסוף קמלו	
ישעיהו	ישעיהו יט	ז	ערות על יאור על פי יאור וכל מזרע יאור ייבש נדף ואיננו	
ישעיהו	ישעיהו יט	ח	ואנו הדיגים ואבלו כל משליכי ביאור חכה ופרשי מכמרת על פני מים אמללו	
ישעיהו	ישעיהו יט	ט	ובשו עבדי פשתים שריקות וארגים חורי	
ישעיהו	ישעיהו יט	י	והיו שתתיה מדכאים כל עשי שכר אגמי נפש	
ישעיהו	ישעיהו יט	יא	אך אולים שרי צען חכמי יעצי פרעה עצה נבערה איך תאמרו אל פרעה בן חכמים אני בן מלכי קדם	
ישעיהו	ישעיהו יט	יב	אים אפוא חכמיך ויגידו נא לך וידעו מה יעץ יהוה צבאות על מצרים	
ישעיהו	ישעיהו יט	יג	נואלו שרי צען נשאו שרי נף התעו את מצרים פנת שבטיה	
ישעיהו	ישעיהו יט	יד	יהוה מסך בקרבה רוח עועים והתעו את מצרים בכל מעשהו כהתעות שכור בקיאו	
ישעיהו	ישעיהו יט	טו	ולא יהיה למצרים מעשה אשר יעשה ראש וזנב כפה ואגמון	
ישעיהו	ישעיהו יט	טז	ביום ההוא יהיה מצרים כנשים וחרד ופחד מפני תנופת יד יהוה צבאות אשר הוא מניף עליו	
ישעיהו	ישעיהו יט	יז	והיתה אדמת יהודה למצרים לחגא כל אשר יזכיר אתה אליו יפחד מפני עצת יהוה צבאות אשר הוא יועץ עליו	
ישעיהו	ישעיהו יט	יח	ביום ההוא יהיו חמש ערים בארץ מצרים מדברות שפת כנען ונשבעות ליהוה צבאות עיר ההרס יאמר לאחת	
ישעיהו	ישעיהו יט	יט	ביום ההוא יהיה מזבח ליהוה בתוך ארץ מצרים ומצבה אצל גבולה ליהוה	
ישעיהו	ישעיהו יט	כ	והיה לאות ולעד ליהוה צבאות בארץ מצרים כי יצעקו אל יהוה מפני לחצים וישלח להם מושיע ורב והצילם	
ישעיהו	ישעיהו יט	כא	ונודע יהוה למצרים וידעו מצרים את יהוה ביום ההוא ועבדו זבח ומנחה ונדרו נדר ליהוה ושלמו	
ישעיהו	ישעיהו יט	כב	ונגף יהוה את מצרים נגף ורפוא ושבו עד יהוה ונעתר להם ורפאם	
ישעיהו	ישעיהו יט	כג	ביום ההוא תהיה מסלה ממצרים אשורה ובא אשור במצרים ומצרים באשור ועבדו מצרים את אשור	
ישעיהו	ישעיהו יט	כד	ביום ההוא יהיה ישראל שלישיה למצרים ולאשור ברכה בקרב הארץ	
ישעיהו	ישעיהו יט	כה	אשר ברכו יהוה צבאות לאמר ברוך עמי מצרים ומעשה ידי אשור ונחלתי ישראל	
ישעיהו	ישעיהו כ	א	בשנת בא תרתן אשדודה בשלח אתו סרגון מלך אשור וילחם באשדוד וילכדה	
ישעיהו	ישעיהו כ	ב	בעת ההיא דבר יהוה ביד ישעיהו בן אמוץ לאמר לך ופתחת השק מעל מתניך ונעלך תחלץ מעל רגליך ויעש כן הלך ערום ויחף	
ישעיהו	ישעיהו כ	ג	ויאמר יהוה כאשר הלך עבדי ישעיהו ערום ויחף שלש שנים אות ומופת על מצרים ועל כוש	
ישעיהו	ישעיהו כ	ד	כן ינהג מלך אשור את שבי מצרים ואת גלות כוש נערים וזקנים ערום ויחף וחשופי שת ערות מצרים	
ישעיהו	ישעיהו כ	ה	וחתו ובשו מכוש מבטם ומן מצרים תפארתם	
ישעיהו	ישעיהו כ	ו	ואמר ישב האי הזה ביום ההוא הנה כה מבטנו אשר נסנו שם לעזרה להנצל מפני מלך אשור ואיך נמלט אנחנו	
ישעיהו	ישעיהו כא	א	משא מדבר ים כסופות בנגב לחלף ממדבר בא מארץ נוראה	
ישעיהו	ישעיהו כא	ב	חזות קשה הגד לי הבוגד בוגד והשודד שודד עלי עילם צורי מדי כל אנחתה השבתי	
ישעיהו	ישעיהו כא	ג	על כן מלאו מתני חלחלה צירים אחזוני כצירי יולדה נעויתי משמע נבהלתי מראות	
ישעיהו	ישעיהו כא	ד	תעה לבבי פלצות בעתתני את נשף חשקי שם לי לחרדה	
ישעיהו	ישעיהו כא	ה	ערך השלחן צפה הצפית אכול שתה קומו השרים משחו מגן	
ישעיהו	ישעיהו כא	ו	כי כה אמר אלי אדני לך העמד המצפה אשר יראה יגיד	
ישעיהו	ישעיהו כא	ז	וראה רכב צמד פרשים רכב חמור רכב גמל והקשיב קשב רב קשב	
ישעיהו	ישעיהו כא	ח	ויקרא אריה על מצפה אדני אנכי עמד תמיד יומם ועל משמרתי אנכי נצב כל הלילות	
ישעיהו	ישעיהו כא	ט	והנה זה בא רכב איש צמד פרשים ויען ויאמר נפלה נפלה בבל וכל פסילי אלהיה שבר לארץ	
ישעיהו	ישעיהו כא	י	מדשתי ובן גרני אשר שמעתי מאת יהוה צבאות אלהי ישראל הגדתי לכם	
ישעיהו	ישעיהו כא	יא	משא דומה אלי קרא משעיר שמר מה מלילה שמר מה מליל	
ישעיהו	ישעיהו כא	יב	אמר שמר אתה בקר וגם לילה אם תבעיון בעיו שבו אתיו	
ישעיהו	ישעיהו כא	יג	משא בערב ביער בערב תלינו ארחות דדנים	
ישעיהו	ישעיהו כא	יד	לקראת צמא התיו מים ישבי ארץ תימא בלחמו קדמו נדד	
ישעיהו	ישעיהו כא	טו	כי מפני חרבות נדדו מפני חרב נטושה ומפני קשת דרוכה ומפני כבד מלחמה	
ישעיהו	ישעיהו כא	טז	כי כה אמר אדני אלי בעוד שנה כשני שכיר וכלה כל כבוד קדר	
ישעיהו	ישעיהו כא	יז	ושאר מספר קשת גבורי בני קדר ימעטו כי יהוה אלהי ישראל דבר	
ישעיהו	ישעיהו כב	א	משא גיא חזיון מה לך אפוא כי עלית כלך לגגות	
ישעיהו	ישעיהו כב	ב	תשאות מלאה עיר הומיה קריה עליזה חלליך לא חללי חרב ולא מתי מלחמה	
ישעיהו	ישעיהו כב	ג	כל קציניך נדדו יחד מקשת אסרו כל נמצאיך אסרו יחדו מרחוק ברחו	
ישעיהו	ישעיהו כב	ד	על כן אמרתי שעו מני אמרר בבכי אל תאיצו לנחמני על שד בת עמי	
ישעיהו	ישעיהו כב	ה	כי יום מהומה ומבוסה ומבוכה לאדני יהוה צבאות בגיא חזיון מקרקר קר ושוע אל ההר	
ישעיהו	ישעיהו כב	ו	ועילם נשא אשפה ברכב אדם פרשים וקיר ערה מגן	
ישעיהו	ישעיהו כב	ז	ויהי מבחר עמקיך מלאו רכב והפרשים שת שתו השערה	
ישעיהו	ישעיהו כב	ח	ויגל את מסך יהודה ותבט ביום ההוא אל נשק בית היער	
ישעיהו	ישעיהו כב	ט	ואת בקיעי עיר דוד ראיתם כי רבו ותקבצו את מי הברכה התחתונה	
ישעיהו	ישעיהו כב	י	ואת בתי ירושלם ספרתם ותתצו הבתים לבצר החומה	
ישעיהו	ישעיהו כב	יא	ומקוה עשיתם בין החמתים למי הברכה הישנה ולא הבטתם אל עשיה ויצרה מרחוק לא ראיתם	
ישעיהו	ישעיהו כב	יב	ויקרא אדני יהוה צבאות ביום ההוא לבכי ולמספד ולקרחה ולחגר שק	
ישעיהו	ישעיהו כב	יג	והנה ששון ושמחה הרג בקר ושחט צאן אכל בשר ושתות יין אכול ושתו כי מחר נמות	
ישעיהו	ישעיהו כב	יד	ונגלה באזני יהוה צבאות אם יכפר העון הזה לכם עד תמתון אמר אדני יהוה צבאות	
ישעיהו	ישעיהו כב	טו	כה אמר אדני יהוה צבאות לך בא אל הסכן הזה על שבנא אשר על הבית	
ישעיהו	ישעיהו כב	טז	מה לך פה ומי לך פה כי חצבת לך פה קבר חצבי מרום קברו חקקי בסלע משכן לו	
ישעיהו	ישעיהו כב	יז	הנה יהוה מטלטלך טלטלה גבר ועטך עטה	
ישעיהו	ישעיהו כב	יח	צנוף יצנפך צנפה כדור אל ארץ רחבת ידים שמה תמות ושמה מרכבות כבודך קלון בית אדניך	
ישעיהו	ישעיהו כב	יט	והדפתיך ממצבך וממעמדך יהרסך	
ישעיהו	ישעיהו כב	כ	והיה ביום ההוא וקראתי לעבדי לאליקים בן חלקיהו	
ישעיהו	ישעיהו כב	כא	והלבשתיו כתנתך ואבנטך אחזקנו וממשלתך אתן בידו והיה לאב ליושב ירושלם ולבית יהודה	
ישעיהו	ישעיהו כב	כב	ונתתי מפתח בית דוד על שכמו ופתח ואין סגר וסגר ואין פתח	
ישעיהו	ישעיהו כב	כג	ותקעתיו יתד במקום נאמן והיה לכסא כבוד לבית אביו	
ישעיהו	ישעיהו כב	כד	ותלו עליו כל כבוד בית אביו הצאצאים והצפעות כל כלי הקטן מכלי האגנות ועד כל כלי הנבלים	
ישעיהו	ישעיהו כב	כה	ביום ההוא נאם יהוה צבאות תמוש היתד התקועה במקום נאמן ונגדעה ונפלה ונכרת המשא אשר עליה כי יהוה דבר	
ישעיהו	ישעיהו כג	א	משא צר הילילו אניות תרשיש כי שדד מבית מבוא מארץ כתים נגלה למו	
ישעיהו	ישעיהו כג	ב	דמו ישבי אי סחר צידון עבר ים מלאוך	
ישעיהו	ישעיהו כג	ג	ובמים רבים זרע שחר קציר יאור תבואתה ותהי סחר גוים	
ישעיהו	ישעיהו כג	ד	בושי צידון כי אמר ים מעוז הים לאמר לא חלתי ולא ילדתי ולא גדלתי בחורים רוממתי בתולות	
ישעיהו	ישעיהו כג	ה	כאשר שמע למצרים יחילו כשמע צר	
ישעיהו	ישעיהו כג	ו	עברו תרשישה הילילו ישבי אי	
ישעיהו	ישעיהו כג	ז	הזאת לכם עליזה מימי קדם קדמתה יבלוה רגליה מרחוק לגור	
ישעיהו	ישעיהו כג	ח	מי יעץ זאת על צר המעטירה אשר סחריה שרים כנעניה נכבדי ארץ	
ישעיהו	ישעיהו כג	ט	יהוה צבאות יעצה לחלל גאון כל צבי להקל כל נכבדי ארץ	
ישעיהו	ישעיהו כג	י	עברי ארצך כיאר בת תרשיש אין מזח עוד	
ישעיהו	ישעיהו כג	יא	ידו נטה על הים הרגיז ממלכות יהוה צוה אל כנען לשמד מעזניה	
ישעיהו	ישעיהו כג	יב	ויאמר לא תוסיפי עוד לעלוז המעשקה בתולת בת צידון כתיים קומי עברי גם שם לא ינוח לך	
ישעיהו	ישעיהו כג	יג	הן ארץ כשדים זה העם לא היה אשור יסדה לציים הקימו בחיניו עררו ארמנותיה שמה למפלה	
ישעיהו	ישעיהו כג	יד	הילילו אניות תרשיש כי שדד מעזכן	
ישעיהו	ישעיהו כג	טו	והיה ביום ההוא ונשכחת צר שבעים שנה כימי מלך אחד מקץ שבעים שנה יהיה לצר כשירת הזונה	
ישעיהו	ישעיהו כג	טז	קחי כנור סבי עיר זונה נשכחה היטיבי נגן הרבי שיר למען תזכרי	
ישעיהו	ישעיהו כג	יז	והיה מקץ שבעים שנה יפקד יהוה את צר ושבה לאתננה וזנתה את כל ממלכות הארץ על פני האדמה	
ישעיהו	ישעיהו כג	יח	והיה סחרה ואתננה קדש ליהוה לא יאצר ולא יחסן כי לישבים לפני יהוה יהיה סחרה לאכל לשבעה ולמכסה עתיק	
ישעיהו	ישעיהו כד	א	הנה יהוה בוקק הארץ ובולקה ועוה פניה והפיץ ישביה	
ישעיהו	ישעיהו כד	ב	והיה כעם ככהן כעבד כאדניו כשפחה כגברתה כקונה כמוכר כמלוה כלוה כנשה כאשר נשא בו	
ישעיהו	ישעיהו כד	ג	הבוק תבוק הארץ והבוז תבוז כי יהוה דבר את הדבר הזה	
ישעיהו	ישעיהו כד	ד	אבלה נבלה הארץ אמללה נבלה תבל אמללו מרום עם הארץ	
ישעיהו	ישעיהו כד	ה	והארץ חנפה תחת ישביה כי עברו תורת חלפו חק הפרו ברית עולם	
ישעיהו	ישעיהו כד	ו	על כן אלה אכלה ארץ ויאשמו ישבי בה על כן חרו ישבי ארץ ונשאר אנוש מזער	
ישעיהו	ישעיהו כד	ז	אבל תירוש אמללה גפן נאנחו כל שמחי לב	
ישעיהו	ישעיהו כד	ח	שבת משוש תפים חדל שאון עליזים שבת משוש כנור	
ישעיהו	ישעיהו כד	ט	בשיר לא ישתו יין ימר שכר לשתיו	
ישעיהו	ישעיהו כד	י	נשברה קרית תהו סגר כל בית מבוא	
ישעיהו	ישעיהו כד	יא	צוחה על היין בחוצות ערבה כל שמחה גלה משוש הארץ	
ישעיהו	ישעיהו כד	יב	נשאר בעיר שמה ושאיה יכת שער	
ישעיהו	ישעיהו כד	יג	כי כה יהיה בקרב הארץ בתוך העמים כנקף זית כעוללת אם כלה בציר	
ישעיהו	ישעיהו כד	יד	המה ישאו קולם ירנו בגאון יהוה צהלו מים	
ישעיהו	ישעיהו כד	טו	על כן בארים כבדו יהוה באיי הים שם יהוה אלהי ישראל	
ישעיהו	ישעיהו כד	טז	מכנף הארץ זמרת שמענו צבי לצדיק ואמר רזי לי רזי לי אוי לי בגדים בגדו ובגד בוגדים בגדו	
ישעיהו	ישעיהו כד	יז	פחד ופחת ופח עליך יושב הארץ	
ישעיהו	ישעיהו כד	יח	והיה הנס מקול הפחד יפל אל הפחת והעולה מתוך הפחת ילכד בפח כי ארבות ממרום נפתחו וירעשו מוסדי ארץ	
ישעיהו	ישעיהו כד	יט	רעה התרעעה הארץ פור התפוררה ארץ מוט התמוטטה ארץ	
ישעיהו	ישעיהו כד	כ	נוע תנוע ארץ כשכור והתנודדה כמלונה וכבד עליה פשעה ונפלה ולא תסיף קום	
ישעיהו	ישעיהו כד	כא	והיה ביום ההוא יפקד יהוה על צבא המרום במרום ועל מלכי האדמה על האדמה	
ישעיהו	ישעיהו כד	כב	ואספו אספה אסיר על בור וסגרו על מסגר ומרב ימים יפקדו	
ישעיהו	ישעיהו כד	כג	וחפרה הלבנה ובושה החמה כי מלך יהוה צבאות בהר ציון ובירושלם ונגד זקניו כבוד	
ישעיהו	ישעיהו כה	א	יהוה אלהי אתה ארוממך אודה שמך כי עשית פלא עצות מרחוק אמונה אמן	
ישעיהו	ישעיהו כה	ב	כי שמת מעיר לגל קריה בצורה למפלה ארמון זרים מעיר לעולם לא יבנה	
ישעיהו	ישעיהו כה	ג	על כן יכבדוך עם עז קרית גוים עריצים ייראוך	
ישעיהו	ישעיהו כה	ד	כי היית מעוז לדל מעוז לאביון בצר לו מחסה מזרם צל מחרב כי רוח עריצים כזרם קיר	
ישעיהו	ישעיהו כה	ה	כחרב בציון שאון זרים תכניע חרב בצל עב זמיר עריצים יענה	
ישעיהו	ישעיהו כה	ו	ועשה יהוה צבאות לכל העמים בהר הזה משתה שמנים משתה שמרים שמנים ממחים שמרים מזקקים	
ישעיהו	ישעיהו כה	ז	ובלע בהר הזה פני הלוט הלוט על כל העמים והמסכה הנסוכה על כל הגוים	
ישעיהו	ישעיהו כה	ח	בלע המות לנצח ומחה אדני יהוה דמעה מעל כל פנים וחרפת עמו יסיר מעל כל הארץ כי יהוה דבר	
ישעיהו	ישעיהו כה	ט	ואמר ביום ההוא הנה אלהינו זה קוינו לו ויושיענו זה יהוה קוינו לו נגילה ונשמחה בישועתו	
ישעיהו	ישעיהו כה	י	כי תנוח יד יהוה בהר הזה ונדוש מואב תחתיו כהדוש מתבן במי מדמנה	
ישעיהו	ישעיהו כה	יא	ופרש ידיו בקרבו כאשר יפרש השחה לשחות והשפיל גאותו עם ארבות ידיו	
ישעיהו	ישעיהו כה	יב	ומבצר משגב חומתיך השח השפיל הגיע לארץ עד עפר	
ישעיהו	ישעיהו כו	א	ביום ההוא יושר השיר הזה בארץ יהודה עיר עז לנו ישועה ישית חומות וחל	
ישעיהו	ישעיהו כו	ב	פתחו שערים ויבא גוי צדיק שמר אמנים	
ישעיהו	ישעיהו כו	ג	יצר סמוך תצר שלום שלום כי בך בטוח	
ישעיהו	ישעיהו כו	ד	בטחו ביהוה עדי עד כי ביה יהוה צור עולמים	
ישעיהו	ישעיהו כו	ה	כי השח ישבי מרום קריה נשגבה ישפילנה ישפילה עד ארץ יגיענה עד עפר	
ישעיהו	ישעיהו כו	ו	תרמסנה רגל רגלי עני פעמי דלים	
ישעיהו	ישעיהו כו	ז	ארח לצדיק מישרים ישר מעגל צדיק תפלס	
ישעיהו	ישעיהו כו	ח	אף ארח משפטיך יהוה קוינוך לשמך ולזכרך תאות נפש	
ישעיהו	ישעיהו כו	ט	נפשי אויתיך בלילה אף רוחי בקרבי אשחרך כי כאשר משפטיך לארץ צדק למדו ישבי תבל	
ישעיהו	ישעיהו כו	י	יחן רשע בל למד צדק בארץ נכחות יעול ובל יראה גאות יהוה	
ישעיהו	ישעיהו כו	יא	יהוה רמה ידך בל יחזיון יחזו ויבשו קנאת עם אף אש צריך תאכלם	
ישעיהו	ישעיהו כו	יב	יהוה תשפת שלום לנו כי גם כל מעשינו פעלת לנו	
ישעיהו	ישעיהו כו	יג	יהוה אלהינו בעלונו אדנים זולתך לבד בך נזכיר שמך	
ישעיהו	ישעיהו כו	יד	מתים בל יחיו רפאים בל יקמו לכן פקדת ותשמידם ותאבד כל זכר למו	
ישעיהו	ישעיהו כו	טו	יספת לגוי יהוה יספת לגוי נכבדת רחקת כל קצוי ארץ	
ישעיהו	ישעיהו כו	טז	יהוה בצר פקדוך צקון לחש מוסרך למו	
ישעיהו	ישעיהו כו	יז	כמו הרה תקריב ללדת תחיל תזעק בחבליה כן היינו מפניך יהוה	
ישעיהו	ישעיהו כו	יח	הרינו חלנו כמו ילדנו רוח ישועת בל נעשה ארץ ובל יפלו ישבי תבל	
ישעיהו	ישעיהו כו	יט	יחיו מתיך נבלתי יקומון הקיצו ורננו שכני עפר כי טל אורת טלך וארץ רפאים תפיל	
ישעיהו	ישעיהו כו	כ	לך עמי בא בחדריך וסגר דלתיך בעדך חבי כמעט רגע עד יעבור זעם	
ישעיהו	ישעיהו כו	כא	כי הנה יהוה יצא ממקומו לפקד עון ישב הארץ עליו וגלתה הארץ את דמיה ולא תכסה עוד על הרוגיה	
ישעיהו	ישעיהו כז	א	ביום ההוא יפקד יהוה בחרבו הקשה והגדולה והחזקה על לויתן נחש ברח ועל לויתן נחש עקלתון והרג את התנין אשר בים	
ישעיהו	ישעיהו כז	ב	ביום ההוא כרם חמד ענו לה	
ישעיהו	ישעיהו כז	ג	אני יהוה נצרה לרגעים אשקנה פן יפקד עליה לילה ויום אצרנה	
ישעיהו	ישעיהו כז	ד	חמה אין לי מי יתנני שמיר שית במלחמה אפשעה בה אציתנה יחד	
ישעיהו	ישעיהו כז	ה	או יחזק במעוזי יעשה שלום לי שלום יעשה לי	
ישעיהו	ישעיהו כז	ו	הבאים ישרש יעקב יציץ ופרח ישראל ומלאו פני תבל תנובה	
ישעיהו	ישעיהו כז	ז	הכמכת מכהו הכהו אם כהרג הרגיו הרג	
ישעיהו	ישעיהו כז	ח	בסאסאה בשלחה תריבנה הגה ברוחו הקשה ביום קדים	
ישעיהו	ישעיהו כז	ט	לכן בזאת יכפר עון יעקב וזה כל פרי הסר חטאתו בשומו כל אבני מזבח כאבני גר מנפצות לא יקמו אשרים וחמנים	
ישעיהו	ישעיהו כז	י	כי עיר בצורה בדד נוה משלח ונעזב כמדבר שם ירעה עגל ושם ירבץ וכלה סעפיה	
ישעיהו	ישעיהו כז	יא	ביבש קצירה תשברנה נשים באות מאירות אותה כי לא עם בינות הוא על כן לא ירחמנו עשהו ויצרו לא יחננו	
ישעיהו	ישעיהו כז	יב	והיה ביום ההוא יחבט יהוה משבלת הנהר עד נחל מצרים ואתם תלקטו לאחד אחד בני ישראל	
ישעיהו	ישעיהו כז	יג	והיה ביום ההוא יתקע בשופר גדול ובאו האבדים בארץ אשור והנדחים בארץ מצרים והשתחוו ליהוה בהר הקדש בירושלם	
ישעיהו	ישעיהו כח	א	הוי עטרת גאות שכרי אפרים וציץ נבל צבי תפארתו אשר על ראש גיא שמנים הלומי יין	
ישעיהו	ישעיהו כח	ב	הנה חזק ואמץ לאדני כזרם ברד שער קטב כזרם מים כבירים שטפים הניח לארץ ביד	
ישעיהו	ישעיהו כח	ג	ברגלים תרמסנה עטרת גאות שכורי אפרים	
ישעיהו	ישעיהו כח	ד	והיתה ציצת נבל צבי תפארתו אשר על ראש גיא שמנים כבכורה בטרם קיץ אשר יראה הראה אותה בעודה בכפו יבלענה	
ישעיהו	ישעיהו כח	ה	ביום ההוא יהיה יהוה צבאות לעטרת צבי ולצפירת תפארה לשאר עמו	
ישעיהו	ישעיהו כח	ו	ולרוח משפט ליושב על המשפט ולגבורה משיבי מלחמה שערה	
ישעיהו	ישעיהו כח	ז	וגם אלה ביין שגו ובשכר תעו כהן ונביא שגו בשכר נבלעו מן היין תעו מן השכר שגו בראה פקו פליליה	
ישעיהו	ישעיהו כח	ח	כי כל שלחנות מלאו קיא צאה בלי מקום	
ישעיהו	ישעיהו כח	ט	את מי יורה דעה ואת מי יבין שמועה גמולי מחלב עתיקי משדים	
ישעיהו	ישעיהו כח	י	כי צו לצו צו לצו קו לקו קו לקו זעיר שם זעיר שם	
ישעיהו	ישעיהו כח	יא	כי בלעגי שפה ובלשון אחרת ידבר אל העם הזה	
ישעיהו	ישעיהו כח	יב	אשר אמר אליהם זאת המנוחה הניחו לעיף וזאת המרגעה ולא אבוא שמוע	
ישעיהו	ישעיהו כח	יג	והיה להם דבר יהוה צו לצו צו לצו קו לקו קו לקו זעיר שם זעיר שם למען ילכו וכשלו אחור ונשברו ונוקשו ונלכדו	
ישעיהו	ישעיהו כח	יד	לכן שמעו דבר יהוה אנשי לצון משלי העם הזה אשר בירושלם	
ישעיהו	ישעיהו כח	טו	כי אמרתם כרתנו ברית את מות ועם שאול עשינו חזה שיט שוטף כי עבר לא יבואנו כי שמנו כזב מחסנו ובשקר נסתרנו	
ישעיהו	ישעיהו כח	טז	לכן כה אמר אדני יהוה הנני יסד בציון אבן אבן בחן פנת יקרת מוסד מוסד המאמין לא יחיש	
ישעיהו	ישעיהו כח	יז	ושמתי משפט לקו וצדקה למשקלת ויעה ברד מחסה כזב וסתר מים ישטפו	
ישעיהו	ישעיהו כח	יח	וכפר בריתכם את מות וחזותכם את שאול לא תקום שוט שוטף כי יעבר והייתם לו למרמס	
ישעיהו	ישעיהו כח	יט	מדי עברו יקח אתכם כי בבקר בבקר יעבר ביום ובלילה והיה רק זועה הבין שמועה	
ישעיהו	ישעיהו כח	כ	כי קצר המצע מהשתרע והמסכה צרה כהתכנס	
ישעיהו	ישעיהו כח	כא	כי כהר פרצים יקום יהוה כעמק בגבעון ירגז לעשות מעשהו זר מעשהו ולעבד עבדתו נכריה עבדתו	
ישעיהו	ישעיהו כח	כב	ועתה אל תתלוצצו פן יחזקו מוסריכם כי כלה ונחרצה שמעתי מאת אדני יהוה צבאות על כל הארץ	
ישעיהו	ישעיהו כח	כג	האזינו ושמעו קולי הקשיבו ושמעו אמרתי	
ישעיהו	ישעיהו כח	כד	הכל היום יחרש החרש לזרע יפתח וישדד אדמתו	
ישעיהו	ישעיהו כח	כה	הלוא אם שוה פניה והפיץ קצח וכמן יזרק ושם חטה שורה ושערה נסמן וכסמת גבלתו	
ישעיהו	ישעיהו כח	כו	ויסרו למשפט אלהיו יורנו	
ישעיהו	ישעיהו כח	כז	כי לא בחרוץ יודש קצח ואופן עגלה על כמן יוסב כי במטה יחבט קצח וכמן בשבט	
ישעיהו	ישעיהו כח	כח	לחם יודק כי לא לנצח אדוש ידושנו והמם גלגל עגלתו ופרשיו לא ידקנו	
ישעיהו	ישעיהו כח	כט	גם זאת מעם יהוה צבאות יצאה הפליא עצה הגדיל תושיה	
ישעיהו	ישעיהו כט	א	הוי אריאל אריאל קרית חנה דוד ספו שנה על שנה חגים ינקפו	
ישעיהו	ישעיהו כט	ב	והציקותי לאריאל והיתה תאניה ואניה והיתה לי כאריאל	
ישעיהו	ישעיהו כט	ג	וחניתי כדור עליך וצרתי עליך מצב והקימתי עליך מצרת	
ישעיהו	ישעיהו כט	ד	ושפלת מארץ תדברי ומעפר תשח אמרתך והיה כאוב מארץ קולך ומעפר אמרתך תצפצף	
ישעיהו	ישעיהו כט	ה	והיה כאבק דק המון זריך וכמץ עבר המון עריצים והיה לפתע פתאם	
ישעיהו	ישעיהו כט	ו	מעם יהוה צבאות תפקד ברעם וברעש וקול גדול סופה וסערה ולהב אש אוכלה	
ישעיהו	ישעיהו כט	ז	והיה כחלום חזון לילה המון כל הגוים הצבאים על אריאל וכל צביה ומצדתה והמציקים לה	
ישעיהו	ישעיהו כט	ח	והיה כאשר יחלם הרעב והנה אוכל והקיץ וריקה נפשו וכאשר יחלם הצמא והנה שתה והקיץ והנה עיף ונפשו שוקקה כן יהיה המון כל הגוים הצבאים על הר ציון	
ישעיהו	ישעיהו כט	ט	התמהמהו ותמהו השתעשעו ושעו שכרו ולא יין נעו ולא שכר	
ישעיהו	ישעיהו כט	י	כי נסך עליכם יהוה רוח תרדמה ויעצם את עיניכם את הנביאים ואת ראשיכם החזים כסה	
ישעיהו	ישעיהו כט	יא	ותהי לכם חזות הכל כדברי הספר החתום אשר יתנו אתו אל יודע הספר לאמר קרא נא זה ואמר לא אוכל כי חתום הוא	
ישעיהו	ישעיהו כט	יב	ונתן הספר על אשר לא ידע ספר לאמר קרא נא זה ואמר לא ידעתי ספר	
ישעיהו	ישעיהו כט	יג	ויאמר אדני יען כי נגש העם הזה בפיו ובשפתיו כבדוני ולבו רחק ממני ותהי יראתם אתי מצות אנשים מלמדה	
ישעיהו	ישעיהו כט	יד	לכן הנני יוסף להפליא את העם הזה הפלא ופלא ואבדה חכמת חכמיו ובינת נבניו תסתתר	
ישעיהו	ישעיהו כט	טו	הוי המעמיקים מיהוה לסתר עצה והיה במחשך מעשיהם ויאמרו מי ראנו ומי יודענו	
ישעיהו	ישעיהו כט	טז	הפככם אם כחמר היצר יחשב כי יאמר מעשה לעשהו לא עשני ויצר אמר ליוצרו לא הבין	
ישעיהו	ישעיהו כט	יז	הלוא עוד מעט מזער ושב לבנון לכרמל והכרמל ליער יחשב	
ישעיהו	ישעיהו כט	יח	ושמעו ביום ההוא החרשים דברי ספר ומאפל ומחשך עיני עורים תראינה	
ישעיהו	ישעיהו כט	יט	ויספו ענוים ביהוה שמחה ואביוני אדם בקדוש ישראל יגילו	
ישעיהו	ישעיהו כט	כ	כי אפס עריץ וכלה לץ ונכרתו כל שקדי און	
ישעיהו	ישעיהו כט	כא	מחטיאי אדם בדבר ולמוכיח בשער יקשון ויטו בתהו צדיק	
ישעיהו	ישעיהו כט	כב	לכן כה אמר יהוה אל בית יעקב אשר פדה את אברהם לא עתה יבוש יעקב ולא עתה פניו יחורו	
ישעיהו	ישעיהו כט	כג	כי בראתו ילדיו מעשה ידי בקרבו יקדישו שמי והקדישו את קדוש יעקב ואת אלהי ישראל יעריצו	
ישעיהו	ישעיהו כט	כד	וידעו תעי רוח בינה ורוגנים ילמדו לקח	
ישעיהו	ישעיהו ל	א	הוי בנים סוררים נאם יהוה לעשות עצה ולא מני ולנסך מסכה ולא רוחי למען ספות חטאת על חטאת	
ישעיהו	ישעיהו ל	ב	ההלכים לרדת מצרים ופי לא שאלו לעוז במעוז פרעה ולחסות בצל מצרים	
ישעיהו	ישעיהו ל	ג	והיה לכם מעוז פרעה לבשת והחסות בצל מצרים לכלמה	
ישעיהו	ישעיהו ל	ד	כי היו בצען שריו ומלאכיו חנס יגיעו	
ישעיהו	ישעיהו ל	ה	כל הבאיש על עם לא יועילו למו לא לעזר ולא להועיל כי לבשת וגם לחרפה	
ישעיהו	ישעיהו ל	ו	משא בהמות נגב בארץ צרה וצוקה לביא וליש מהם אפעה ושרף מעופף ישאו על כתף עירים חילהם ועל דבשת גמלים אוצרתם על עם לא יועילו	
ישעיהו	ישעיהו ל	ז	ומצרים הבל וריק יעזרו לכן קראתי לזאת רהב הם שבת	
ישעיהו	ישעיהו ל	ח	עתה בוא כתבה על לוח אתם ועל ספר חקה ותהי ליום אחרון לעד עד עולם	
ישעיהו	ישעיהו ל	ט	כי עם מרי הוא בנים כחשים בנים לא אבו שמוע תורת יהוה	
ישעיהו	ישעיהו ל	י	אשר אמרו לראים לא תראו ולחזים לא תחזו לנו נכחות דברו לנו חלקות חזו מהתלות	
ישעיהו	ישעיהו ל	יא	סורו מני דרך הטו מני ארח השביתו מפנינו את קדוש ישראל	
ישעיהו	ישעיהו ל	יב	לכן כה אמר קדוש ישראל יען מאסכם בדבר הזה ותבטחו בעשק ונלוז ותשענו עליו	
ישעיהו	ישעיהו ל	יג	לכן יהיה לכם העון הזה כפרץ נפל נבעה בחומה נשגבה אשר פתאם לפתע יבוא שברה	
ישעיהו	ישעיהו ל	יד	ושברה כשבר נבל יוצרים כתות לא יחמל ולא ימצא במכתתו חרש לחתות אש מיקוד ולחשף מים מגבא	
ישעיהו	ישעיהו ל	טו	כי כה אמר אדני יהוה קדוש ישראל בשובה ונחת תושעון בהשקט ובבטחה תהיה גבורתכם ולא אביתם	
ישעיהו	ישעיהו ל	טז	ותאמרו לא כי על סוס ננוס על כן תנוסון ועל קל נרכב על כן יקלו רדפיכם	
ישעיהו	ישעיהו ל	יז	אלף אחד מפני גערת אחד מפני גערת חמשה תנסו עד אם נותרתם כתרן על ראש ההר וכנס על הגבעה	
ישעיהו	ישעיהו ל	יח	ולכן יחכה יהוה לחננכם ולכן ירום לרחמכם כי אלהי משפט יהוה אשרי כל חוכי לו	
ישעיהו	ישעיהו ל	יט	כי עם בציון ישב בירושלם בכו לא תבכה חנון יחנך לקול זעקך כשמעתו ענך	
ישעיהו	ישעיהו ל	כ	ונתן לכם אדני לחם צר ומים לחץ ולא יכנף עוד מוריך והיו עיניך ראות את מוריך	
ישעיהו	ישעיהו ל	כא	ואזניך תשמענה דבר מאחריך לאמר זה הדרך לכו בו כי תאמינו וכי תשמאילו	
ישעיהו	ישעיהו ל	כב	וטמאתם את צפוי פסילי כספך ואת אפדת מסכת זהבך תזרם כמו דוה צא תאמר לו	
ישעיהו	ישעיהו ל	כג	ונתן מטר זרעך אשר תזרע את האדמה ולחם תבואת האדמה והיה דשן ושמן ירעה מקניך ביום ההוא כר נרחב	
ישעיהו	ישעיהו ל	כד	והאלפים והעירים עבדי האדמה בליל חמיץ יאכלו אשר זרה ברחת ובמזרה	
ישעיהו	ישעיהו ל	כה	והיה על כל הר גבה ועל כל גבעה נשאה פלגים יבלי מים ביום הרג רב בנפל מגדלים	
ישעיהו	ישעיהו ל	כו	והיה אור הלבנה כאור החמה ואור החמה יהיה שבעתים כאור שבעת הימים ביום חבש יהוה את שבר עמו ומחץ מכתו ירפא	
ישעיהו	ישעיהו ל	כז	הנה שם יהוה בא ממרחק בער אפו וכבד משאה שפתיו מלאו זעם ולשונו כאש אכלת	
ישעיהו	ישעיהו ל	כח	ורוחו כנחל שוטף עד צואר יחצה להנפה גוים בנפת שוא ורסן מתעה על לחיי עמים	
ישעיהו	ישעיהו ל	כט	השיר יהיה לכם כליל התקדש חג ושמחת לבב כהולך בחליל לבוא בהר יהוה אל צור ישראל	
ישעיהו	ישעיהו ל	ל	והשמיע יהוה את הוד קולו ונחת זרועו יראה בזעף אף ולהב אש אוכלה נפץ וזרם ואבן ברד	
ישעיהו	ישעיהו ל	לא	כי מקול יהוה יחת אשור בשבט יכה	
ישעיהו	ישעיהו ל	לב	והיה כל מעבר מטה מוסדה אשר יניח יהוה עליו בתפים ובכנרות ובמלחמות תנופה נלחם בה	
ישעיהו	ישעיהו ל	לג	כי ערוך מאתמול תפתה גם הוא למלך הוכן העמיק הרחב מדרתה אש ועצים הרבה נשמת יהוה כנחל גפרית בערה בה	
ישעיהו	ישעיהו לא	א	הוי הירדים מצרים לעזרה על סוסים ישענו ויבטחו על רכב כי רב ועל פרשים כי עצמו מאד ולא שעו על קדוש ישראל ואת יהוה לא דרשו	
ישעיהו	ישעיהו לא	ב	וגם הוא חכם ויבא רע ואת דבריו לא הסיר וקם על בית מרעים ועל עזרת פעלי און	
ישעיהו	ישעיהו לא	ג	ומצרים אדם ולא אל וסוסיהם בשר ולא רוח ויהוה יטה ידו וכשל עוזר ונפל עזר ויחדו כלם יכליון	
ישעיהו	ישעיהו לא	ד	כי כה אמר יהוה אלי כאשר יהגה האריה והכפיר על טרפו אשר יקרא עליו מלא רעים מקולם לא יחת ומהמונם לא יענה כן ירד יהוה צבאות לצבא על הר ציון ועל גבעתה	
ישעיהו	ישעיהו לא	ה	כצפרים עפות כן יגן יהוה צבאות על ירושלם גנון והציל פסח והמליט	
ישעיהו	ישעיהו לא	ו	שובו לאשר העמיקו סרה בני ישראל	
ישעיהו	ישעיהו לא	ז	כי ביום ההוא ימאסון איש אלילי כספו ואלילי זהבו אשר עשו לכם ידיכם חטא	
ישעיהו	ישעיהו לא	ח	ונפל אשור בחרב לא איש וחרב לא אדם תאכלנו ונס לו מפני חרב ובחוריו למס יהיו	
ישעיהו	ישעיהו לא	ט	וסלעו ממגור יעבור וחתו מנס שריו נאם יהוה אשר אור לו בציון ותנור לו בירושלם	
ישעיהו	ישעיהו לב	א	הן לצדק ימלך מלך ולשרים למשפט ישרו	
ישעיהו	ישעיהו לב	ב	והיה איש כמחבא רוח וסתר זרם כפלגי מים בציון כצל סלע כבד בארץ עיפה	
ישעיהו	ישעיהו לב	ג	ולא תשעינה עיני ראים ואזני שמעים תקשבנה	
ישעיהו	ישעיהו לב	ד	ולבב נמהרים יבין לדעת ולשון עלגים תמהר לדבר צחות	
ישעיהו	ישעיהו לב	ה	לא יקרא עוד לנבל נדיב ולכילי לא יאמר שוע	
ישעיהו	ישעיהו לב	ו	כי נבל נבלה ידבר ולבו יעשה און לעשות חנף ולדבר אל יהוה תועה להריק נפש רעב ומשקה צמא יחסיר	
ישעיהו	ישעיהו לב	ז	וכלי כליו רעים הוא זמות יעץ לחבל ענוים באמרי שקר ובדבר אביון משפט	
ישעיהו	ישעיהו לב	ח	ונדיב נדיבות יעץ והוא על נדיבות יקום	
ישעיהו	ישעיהו לב	ט	נשים שאננות קמנה שמענה קולי בנות בטחות האזנה אמרתי	
ישעיהו	ישעיהו לב	י	ימים על שנה תרגזנה בטחות כי כלה בציר אסף בלי יבוא	
ישעיהו	ישעיהו לב	יא	חרדו שאננות רגזה בטחות פשטה וערה וחגורה על חלצים	
ישעיהו	ישעיהו לב	יב	על שדים ספדים על שדי חמד על גפן פריה	
ישעיהו	ישעיהו לב	יג	על אדמת עמי קוץ שמיר תעלה כי על כל בתי משוש קריה עליזה	
ישעיהו	ישעיהו לב	יד	כי ארמון נטש המון עיר עזב עפל ובחן היה בעד מערות עד עולם משוש פראים מרעה עדרים	
ישעיהו	ישעיהו לב	טו	עד יערה עלינו רוח ממרום והיה מדבר לכרמל וכרמל ליער יחשב	
ישעיהו	ישעיהו לב	טז	ושכן במדבר משפט וצדקה בכרמל תשב	
ישעיהו	ישעיהו לב	יז	והיה מעשה הצדקה שלום ועבדת הצדקה השקט ובטח עד עולם	
ישעיהו	ישעיהו לב	יח	וישב עמי בנוה שלום ובמשכנות מבטחים ובמנוחת שאננות	
ישעיהו	ישעיהו לב	יט	וברד ברדת היער ובשפלה תשפל העיר	
ישעיהו	ישעיהו לב	כ	אשריכם זרעי על כל מים משלחי רגל השור והחמור	
ישעיהו	ישעיהו לג	א	הוי שודד ואתה לא שדוד ובוגד ולא בגדו בו כהתמך שודד תושד כנלתך לבגד יבגדו בך	
ישעיהו	ישעיהו לג	ב	יהוה חננו לך קוינו היה זרעם לבקרים אף ישועתנו בעת צרה	
ישעיהו	ישעיהו לג	ג	מקול המון נדדו עמים מרוממתך נפצו גוים	
ישעיהו	ישעיהו לג	ד	ואסף שללכם אסף החסיל כמשק גבים שוקק בו	
ישעיהו	ישעיהו לג	ה	נשגב יהוה כי שכן מרום מלא ציון משפט וצדקה	
ישעיהו	ישעיהו לג	ו	והיה אמונת עתיך חסן ישועת חכמת ודעת יראת יהוה היא אוצרו	
ישעיהו	ישעיהו לג	ז	הן אראלם צעקו חצה מלאכי שלום מר יבכיון	
ישעיהו	ישעיהו לג	ח	נשמו מסלות שבת עבר ארח הפר ברית מאס ערים לא חשב אנוש	
ישעיהו	ישעיהו לג	ט	אבל אמללה ארץ החפיר לבנון קמל היה השרון כערבה ונער בשן וכרמל	
ישעיהו	ישעיהו לג	י	עתה אקום יאמר יהוה עתה ארומם עתה אנשא	
ישעיהו	ישעיהו לג	יא	תהרו חשש תלדו קש רוחכם אש תאכלכם	
ישעיהו	ישעיהו לג	יב	והיו עמים משרפות שיד קוצים כסוחים באש יצתו	
ישעיהו	ישעיהו לג	יג	שמעו רחוקים אשר עשיתי ודעו קרובים גברתי	
ישעיהו	ישעיהו לג	יד	פחדו בציון חטאים אחזה רעדה חנפים מי יגור לנו אש אוכלה מי יגור לנו מוקדי עולם	
ישעיהו	ישעיהו לג	טו	הלך צדקות ודבר מישרים מאס בבצע מעשקות נער כפיו מתמך בשחד אטם אזנו משמע דמים ועצם עיניו מראות ברע	
ישעיהו	ישעיהו לג	טז	הוא מרומים ישכן מצדות סלעים משגבו לחמו נתן מימיו נאמנים	
ישעיהו	ישעיהו לג	יז	מלך ביפיו תחזינה עיניך תראינה ארץ מרחקים	
ישעיהו	ישעיהו לג	יח	לבך יהגה אימה איה ספר איה שקל איה ספר את המגדלים	
ישעיהו	ישעיהו לג	יט	את עם נועז לא תראה עם עמקי שפה משמוע נלעג לשון אין בינה	
ישעיהו	ישעיהו לג	כ	חזה ציון קרית מועדנו עיניך תראינה ירושלם נוה שאנן אהל בל יצען בל יסע יתדתיו לנצח וכל חבליו בל ינתקו	
ישעיהו	ישעיהו לג	כא	כי אם שם אדיר יהוה לנו מקום נהרים יארים רחבי ידים בל תלך בו אני שיט וצי אדיר לא יעברנו	
ישעיהו	ישעיהו לג	כב	כי יהוה שפטנו יהוה מחקקנו יהוה מלכנו הוא יושיענו	
ישעיהו	ישעיהו לג	כג	נטשו חבליך בל יחזקו כן תרנם בל פרשו נס אז חלק עד שלל מרבה פסחים בזזו בז	
ישעיהו	ישעיהו לג	כד	ובל יאמר שכן חליתי העם הישב בה נשא עון	
ישעיהו	ישעיהו לד	א	קרבו גוים לשמע ולאמים הקשיבו תשמע הארץ ומלאה תבל וכל צאצאיה	
ישעיהו	ישעיהו לד	ב	כי קצף ליהוה על כל הגוים וחמה על כל צבאם החרימם נתנם לטבח	
ישעיהו	ישעיהו לד	ג	וחלליהם ישלכו ופגריהם יעלה באשם ונמסו הרים מדמם	
ישעיהו	ישעיהו לד	ד	ונמקו כל צבא השמים ונגלו כספר השמים וכל צבאם יבול כנבל עלה מגפן וכנבלת מתאנה	
ישעיהו	ישעיהו לד	ה	כי רותה בשמים חרבי הנה על אדום תרד ועל עם חרמי למשפט	
ישעיהו	ישעיהו לד	ו	חרב ליהוה מלאה דם הדשנה מחלב מדם כרים ועתודים מחלב כליות אילים כי זבח ליהוה בבצרה וטבח גדול בארץ אדום	
ישעיהו	ישעיהו לד	ז	וירדו ראמים עמם ופרים עם אבירים ורותה ארצם מדם ועפרם מחלב ידשן	
ישעיהו	ישעיהו לד	ח	כי יום נקם ליהוה שנת שלומים לריב ציון	
ישעיהו	ישעיהו לד	ט	ונהפכו נחליה לזפת ועפרה לגפרית והיתה ארצה לזפת בערה	
ישעיהו	ישעיהו לד	י	לילה ויומם לא תכבה לעולם יעלה עשנה מדור לדור תחרב לנצח נצחים אין עבר בה	
ישעיהו	ישעיהו לד	יא	וירשוה קאת וקפוד וינשוף וערב ישכנו בה ונטה עליה קו תהו ואבני בהו	
ישעיהו	ישעיהו לד	יב	חריה ואין שם מלוכה יקראו וכל שריה יהיו אפס	
ישעיהו	ישעיהו לד	יג	ועלתה ארמנתיה סירים קמוש וחוח במבצריה והיתה נוה תנים חציר לבנות יענה	
ישעיהו	ישעיהו לד	יד	ופגשו ציים את איים ושעיר על רעהו יקרא אך שם הרגיעה לילית ומצאה לה מנוח	
ישעיהו	ישעיהו לד	טו	שמה קננה קפוז ותמלט ובקעה ודגרה בצלה אך שם נקבצו דיות אשה רעותה	
ישעיהו	ישעיהו לד	טז	דרשו מעל ספר יהוה וקראו אחת מהנה לא נעדרה אשה רעותה לא פקדו כי פי הוא צוה ורוחו הוא קבצן	
ישעיהו	ישעיהו לד	יז	והוא הפיל להן גורל וידו חלקתה להם בקו עד עולם יירשוה לדור ודור ישכנו בה	
ישעיהו	ישעיהו לה	א	יששום מדבר וציה ותגל ערבה ותפרח כחבצלת	
ישעיהו	ישעיהו לה	ב	פרח תפרח ותגל אף גילת ורנן כבוד הלבנון נתן לה הדר הכרמל והשרון המה יראו כבוד יהוה הדר אלהינו	
ישעיהו	ישעיהו לה	ג	חזקו ידים רפות וברכים כשלות אמצו	
ישעיהו	ישעיהו לה	ד	אמרו לנמהרי לב חזקו אל תיראו הנה אלהיכם נקם יבוא גמול אלהים הוא יבוא וישעכם	
ישעיהו	ישעיהו לה	ה	אז תפקחנה עיני עורים ואזני חרשים תפתחנה	
ישעיהו	ישעיהו לה	ו	אז ידלג כאיל פסח ותרן לשון אלם כי נבקעו במדבר מים ונחלים בערבה	
ישעיהו	ישעיהו לה	ז	והיה השרב לאגם וצמאון למבועי מים בנוה תנים רבצה חציר לקנה וגמא	
ישעיהו	ישעיהו לה	ח	והיה שם מסלול ודרך ודרך הקדש יקרא לה לא יעברנו טמא והוא למו הלך דרך ואוילים לא יתעו	
ישעיהו	ישעיהו לה	ט	לא יהיה שם אריה ופריץ חיות בל יעלנה לא תמצא שם והלכו גאולים	
ישעיהו	ישעיהו לה	י	ופדויי יהוה ישבון ובאו ציון ברנה ושמחת עולם על ראשם ששון ושמחה ישיגו ונסו יגון ואנחה	
ישעיהו	ישעיהו לו	א	ויהי בארבע עשרה שנה למלך חזקיהו עלה סנחריב מלך אשור על כל ערי יהודה הבצרות ויתפשם	
ישעיהו	ישעיהו לו	ב	וישלח מלך אשור את רב שקה מלכיש ירושלמה אל המלך חזקיהו בחיל כבד ויעמד בתעלת הברכה העליונה במסלת שדה כובס	
ישעיהו	ישעיהו לו	ג	ויצא אליו אליקים בן חלקיהו אשר על הבית ושבנא הספר ויואח בן אסף המזכיר	
ישעיהו	ישעיהו לו	ד	ויאמר אליהם רב שקה אמרו נא אל חזקיהו כה אמר המלך הגדול מלך אשור מה הבטחון הזה אשר בטחת	
ישעיהו	ישעיהו לו	ה	אמרתי אך דבר שפתים עצה וגבורה למלחמה עתה על מי בטחת כי מרדת בי	
ישעיהו	ישעיהו לו	ו	הנה בטחת על משענת הקנה הרצוץ הזה על מצרים אשר יסמך איש עליו ובא בכפו ונקבה כן פרעה מלך מצרים לכל הבטחים עליו	
ישעיהו	ישעיהו לו	ז	וכי תאמר אלי אל יהוה אלהינו בטחנו הלוא הוא אשר הסיר חזקיהו את במתיו ואת מזבחתיו ויאמר ליהודה ולירושלם לפני המזבח הזה תשתחוו	
ישעיהו	ישעיהו לו	ח	ועתה התערב נא את אדני המלך אשור ואתנה לך אלפים סוסים אם תוכל לתת לך רכבים עליהם	
ישעיהו	ישעיהו לו	ט	ואיך תשיב את פני פחת אחד עבדי אדני הקטנים ותבטח לך על מצרים לרכב ולפרשים	
ישעיהו	ישעיהו לו	י	ועתה המבלעדי יהוה עליתי על הארץ הזאת להשחיתה יהוה אמר אלי עלה אל הארץ הזאת והשחיתה	
ישעיהו	ישעיהו לו	יא	ויאמר אליקים ושבנא ויואח אל רב שקה דבר נא אל עבדיך ארמית כי שמעים אנחנו ואל תדבר אלינו יהודית באזני העם אשר על החומה	
ישעיהו	ישעיהו לו	יב	ויאמר רב שקה האל אדניך ואליך שלחני אדני לדבר את הדברים האלה הלא על האנשים הישבים על החומה לאכל את חראיהם ולשתות את שיניהם עמכם	
ישעיהו	ישעיהו לו	יג	ויעמד רב שקה ויקרא בקול גדול יהודית ויאמר שמעו את דברי המלך הגדול מלך אשור	
ישעיהו	ישעיהו לו	יד	כה אמר המלך אל ישא לכם חזקיהו כי לא יוכל להציל אתכם	
ישעיהו	ישעיהו לו	טו	ואל יבטח אתכם חזקיהו אל יהוה לאמר הצל יצילנו יהוה לא תנתן העיר הזאת ביד מלך אשור	
ישעיהו	ישעיהו לו	טז	אל תשמעו אל חזקיהו כי כה אמר המלך אשור עשו אתי ברכה וצאו אלי ואכלו איש גפנו ואיש תאנתו ושתו איש מי בורו	
ישעיהו	ישעיהו לו	יז	עד באי ולקחתי אתכם אל ארץ כארצכם ארץ דגן ותירוש ארץ לחם וכרמים	
ישעיהו	ישעיהו לו	יח	פן יסית אתכם חזקיהו לאמר יהוה יצילנו ההצילו אלהי הגוים איש את ארצו מיד מלך אשור	
ישעיהו	ישעיהו לו	יט	איה אלהי חמת וארפד איה אלהי ספרוים וכי הצילו את שמרון מידי	
ישעיהו	ישעיהו לו	כ	מי בכל אלהי הארצות האלה אשר הצילו את ארצם מידי כי יציל יהוה את ירושלם מידי	
ישעיהו	ישעיהו לו	כא	ויחרישו ולא ענו אתו דבר כי מצות המלך היא לאמר לא תענהו	
ישעיהו	ישעיהו לו	כב	ויבא אליקים בן חלקיהו אשר על הבית ושבנא הסופר ויואח בן אסף המזכיר אל חזקיהו קרועי בגדים ויגידו לו את דברי רב שקה	
ישעיהו	ישעיהו לז	א	ויהי כשמע המלך חזקיהו ויקרע את בגדיו ויתכס בשק ויבא בית יהוה	
ישעיהו	ישעיהו לז	ב	וישלח את אליקים אשר על הבית ואת שבנא הסופר ואת זקני הכהנים מתכסים בשקים אל ישעיהו בן אמוץ הנביא	
ישעיהו	ישעיהו לז	ג	ויאמרו אליו כה אמר חזקיהו יום צרה ותוכחה ונאצה היום הזה כי באו בנים עד משבר וכח אין ללדה	
ישעיהו	ישעיהו לז	ד	אולי ישמע יהוה אלהיך את דברי רב שקה אשר שלחו מלך אשור אדניו לחרף אלהים חי והוכיח בדברים אשר שמע יהוה אלהיך ונשאת תפלה בעד השארית הנמצאה	
ישעיהו	ישעיהו לז	ה	ויבאו עבדי המלך חזקיהו אל ישעיהו	
ישעיהו	ישעיהו לז	ו	ויאמר אליהם ישעיהו כה תאמרון אל אדניכם כה אמר יהוה אל תירא מפני הדברים אשר שמעת אשר גדפו נערי מלך אשור אותי	
ישעיהו	ישעיהו לז	ז	הנני נותן בו רוח ושמע שמועה ושב אל ארצו והפלתיו בחרב בארצו	
ישעיהו	ישעיהו לז	ח	וישב רב שקה וימצא את מלך אשור נלחם על לבנה כי שמע כי נסע מלכיש	
ישעיהו	ישעיהו לז	ט	וישמע על תרהקה מלך כוש לאמר יצא להלחם אתך וישמע וישלח מלאכים אל חזקיהו לאמר	
ישעיהו	ישעיהו לז	י	כה תאמרון אל חזקיהו מלך יהודה לאמר אל ישאך אלהיך אשר אתה בוטח בו לאמר לא תנתן ירושלם ביד מלך אשור	
ישעיהו	ישעיהו לז	יא	הנה אתה שמעת אשר עשו מלכי אשור לכל הארצות להחרימם ואתה תנצל	
ישעיהו	ישעיהו לז	יב	ההצילו אותם אלהי הגוים אשר השחיתו אבותי את גוזן ואת חרן ורצף ובני עדן אשר בתלשר	
ישעיהו	ישעיהו לז	יג	איה מלך חמת ומלך ארפד ומלך לעיר ספרוים הנע ועוה	
ישעיהו	ישעיהו לז	יד	ויקח חזקיהו את הספרים מיד המלאכים ויקראהו ויעל בית יהוה ויפרשהו חזקיהו לפני יהוה	
ישעיהו	ישעיהו לז	טו	ויתפלל חזקיהו אל יהוה לאמר	
ישעיהו	ישעיהו לז	טז	יהוה צבאות אלהי ישראל ישב הכרבים אתה הוא האלהים לבדך לכל ממלכות הארץ אתה עשית את השמים ואת הארץ	
ישעיהו	ישעיהו לז	יז	הטה יהוה אזנך ושמע פקח יהוה עינך וראה ושמע את כל דברי סנחריב אשר שלח לחרף אלהים חי	
ישעיהו	ישעיהו לז	יח	אמנם יהוה החריבו מלכי אשור את כל הארצות ואת ארצם	
ישעיהו	ישעיהו לז	יט	ונתן את אלהיהם באש כי לא אלהים המה כי אם מעשה ידי אדם עץ ואבן ויאבדום	
ישעיהו	ישעיהו לז	כ	ועתה יהוה אלהינו הושיענו מידו וידעו כל ממלכות הארץ כי אתה יהוה לבדך	
ישעיהו	ישעיהו לז	כא	וישלח ישעיהו בן אמוץ אל חזקיהו לאמר כה אמר יהוה אלהי ישראל אשר התפללת אלי אל סנחריב מלך אשור	
ישעיהו	ישעיהו לז	כב	זה הדבר אשר דבר יהוה עליו בזה לך לעגה לך בתולת בת ציון אחריך ראש הניעה בת ירושלם	
ישעיהו	ישעיהו לז	כג	את מי חרפת וגדפת ועל מי הרימותה קול ותשא מרום עיניך אל קדוש ישראל	
ישעיהו	ישעיהו לז	כד	ביד עבדיך חרפת אדני ותאמר ברב רכבי אני עליתי מרום הרים ירכתי לבנון ואכרת קומת ארזיו מבחר ברשיו ואבוא מרום קצו יער כרמלו	
ישעיהו	ישעיהו לז	כה	אני קרתי ושתיתי מים ואחרב בכף פעמי כל יארי מצור	
ישעיהו	ישעיהו לז	כו	הלוא שמעת למרחוק אותה עשיתי מימי קדם ויצרתיה עתה הבאתיה ותהי להשאות גלים נצים ערים בצרות	
ישעיהו	ישעיהו לז	כז	וישביהן קצרי יד חתו ובשו היו עשב שדה וירק דשא חציר גגות ושדמה לפני קמה	
ישעיהו	ישעיהו לז	כח	ושבתך וצאתך ובואך ידעתי ואת התרגזך אלי	
ישעיהו	ישעיהו לז	כט	יען התרגזך אלי ושאננך עלה באזני ושמתי חחי באפך ומתגי בשפתיך והשיבתיך בדרך אשר באת בה	
ישעיהו	ישעיהו לז	ל	וזה לך האות אכול השנה ספיח ובשנה השנית שחיס ובשנה השלישית זרעו וקצרו ונטעו כרמים ואכול פרים	
ישעיהו	ישעיהו לז	לא	ויספה פליטת בית יהודה הנשארה שרש למטה ועשה פרי למעלה	
ישעיהו	ישעיהו לז	לב	כי מירושלם תצא שארית ופליטה מהר ציון קנאת יהוה צבאות תעשה זאת	
ישעיהו	ישעיהו לז	לג	לכן כה אמר יהוה אל מלך אשור לא יבוא אל העיר הזאת ולא יורה שם חץ ולא יקדמנה מגן ולא ישפך עליה סללה	
ישעיהו	ישעיהו לז	לד	בדרך אשר בא בה ישוב ואל העיר הזאת לא יבוא נאם יהוה	
ישעיהו	ישעיהו לז	לה	וגנותי על העיר הזאת להושיעה למעני ולמען דוד עבדי	
ישעיהו	ישעיהו לז	לו	ויצא מלאך יהוה ויכה במחנה אשור מאה ושמנים וחמשה אלף וישכימו בבקר והנה כלם פגרים מתים	
ישעיהו	ישעיהו לז	לז	ויסע וילך וישב סנחריב מלך אשור וישב בנינוה	
ישעיהו	ישעיהו לז	לח	ויהי הוא משתחוה בית נסרך אלהיו ואדרמלך ושראצר בניו הכהו בחרב והמה נמלטו ארץ אררט וימלך אסר חדן בנו תחתיו	
ישעיהו	ישעיהו לח	א	בימים ההם חלה חזקיהו למות ויבוא אליו ישעיהו בן אמוץ הנביא ויאמר אליו כה אמר יהוה צו לביתך כי מת אתה ולא תחיה	
ישעיהו	ישעיהו לח	ב	ויסב חזקיהו פניו אל הקיר ויתפלל אל יהוה	
ישעיהו	ישעיהו לח	ג	ויאמר אנה יהוה זכר נא את אשר התהלכתי לפניך באמת ובלב שלם והטוב בעיניך עשיתי ויבך חזקיהו בכי גדול	
ישעיהו	ישעיהו לח	ד	ויהי דבר יהוה אל ישעיהו לאמר	
ישעיהו	ישעיהו לח	ה	הלוך ואמרת אל חזקיהו כה אמר יהוה אלהי דוד אביך שמעתי את תפלתך ראיתי את דמעתך הנני יוסף על ימיך חמש עשרה שנה	
ישעיהו	ישעיהו לח	ו	ומכף מלך אשור אצילך ואת העיר הזאת וגנותי על העיר הזאת	
ישעיהו	ישעיהו לח	ז	וזה לך האות מאת יהוה אשר יעשה יהוה את הדבר הזה אשר דבר	
ישעיהו	ישעיהו לח	ח	הנני משיב את צל המעלות אשר ירדה במעלות אחז בשמש אחרנית עשר מעלות ותשב השמש עשר מעלות במעלות אשר ירדה	
ישעיהו	ישעיהו לח	ט	מכתב לחזקיהו מלך יהודה בחלתו ויחי מחליו	
ישעיהו	ישעיהו לח	י	אני אמרתי בדמי ימי אלכה בשערי שאול פקדתי יתר שנותי	
ישעיהו	ישעיהו לח	יא	אמרתי לא אראה יה יה בארץ החיים לא אביט אדם עוד עם יושבי חדל	
ישעיהו	ישעיהו לח	יב	דורי נסע ונגלה מני כאהל רעי קפדתי כארג חיי מדלה יבצעני מיום עד לילה תשלימני	
ישעיהו	ישעיהו לח	יג	שויתי עד בקר כארי כן ישבר כל עצמותי מיום עד לילה תשלימני	
ישעיהו	ישעיהו לח	יד	כסוס עגור כן אצפצף אהגה כיונה דלו עיני למרום אדני עשקה לי ערבני	
ישעיהו	ישעיהו לח	טו	מה אדבר ואמר לי והוא עשה אדדה כל שנותי על מר נפשי	
ישעיהו	ישעיהו לח	טז	אדני עליהם יחיו ולכל בהן חיי רוחי ותחלימני והחיני	
ישעיהו	ישעיהו לח	יז	הנה לשלום מר לי מר ואתה חשקת נפשי משחת בלי כי השלכת אחרי גוך כל חטאי	
ישעיהו	ישעיהו לח	יח	כי לא שאול תודך מות יהללך לא ישברו יורדי בור אל אמתך	
ישעיהו	ישעיהו לח	יט	חי חי הוא יודך כמוני היום אב לבנים יודיע אל אמתך	
ישעיהו	ישעיהו לח	כ	יהוה להושיעני ונגנותי ננגן כל ימי חיינו על בית יהוה	
ישעיהו	ישעיהו לח	כא	ויאמר ישעיהו ישאו דבלת תאנים וימרחו על השחין ויחי	
ישעיהו	ישעיהו לח	כב	ויאמר חזקיהו מה אות כי אעלה בית יהוה	
ישעיהו	ישעיהו לט	א	בעת ההוא שלח מרדך בלאדן בן בלאדן מלך בבל ספרים ומנחה אל חזקיהו וישמע כי חלה ויחזק	
ישעיהו	ישעיהו לט	ב	וישמח עליהם חזקיהו ויראם את בית נכתה את הכסף ואת הזהב ואת הבשמים ואת השמן הטוב ואת כל בית כליו ואת כל אשר נמצא באצרתיו לא היה דבר אשר לא הראם חזקיהו בביתו ובכל ממשלתו	
ישעיהו	ישעיהו לט	ג	ויבא ישעיהו הנביא אל המלך חזקיהו ויאמר אליו מה אמרו האנשים האלה ומאין יבאו אליך ויאמר חזקיהו מארץ רחוקה באו אלי מבבל	
ישעיהו	ישעיהו לט	ד	ויאמר מה ראו בביתך ויאמר חזקיהו את כל אשר בביתי ראו לא היה דבר אשר לא הראיתים באוצרתי	
ישעיהו	ישעיהו לט	ה	ויאמר ישעיהו אל חזקיהו שמע דבר יהוה צבאות	
ישעיהו	ישעיהו לט	ו	הנה ימים באים ונשא כל אשר בביתך ואשר אצרו אבתיך עד היום הזה בבל לא יותר דבר אמר יהוה	
ישעיהו	ישעיהו לט	ז	ומבניך אשר יצאו ממך אשר תוליד יקחו והיו סריסים בהיכל מלך בבל	
ישעיהו	ישעיהו לט	ח	ויאמר חזקיהו אל ישעיהו טוב דבר יהוה אשר דברת ויאמר כי יהיה שלום ואמת בימי	
ישעיהו	ישעיהו מ	א	נחמו נחמו עמי יאמר אלהיכם	
ישעיהו	ישעיהו מ	ב	דברו על לב ירושלם וקראו אליה כי מלאה צבאה כי נרצה עונה כי לקחה מיד יהוה כפלים בכל חטאתיה	
ישעיהו	ישעיהו מ	ג	קול קורא במדבר פנו דרך יהוה ישרו בערבה מסלה לאלהינו	
ישעיהו	ישעיהו מ	ד	כל גיא ינשא וכל הר וגבעה ישפלו והיה העקב למישור והרכסים לבקעה	
ישעיהו	ישעיהו מ	ה	ונגלה כבוד יהוה וראו כל בשר יחדו כי פי יהוה דבר	
ישעיהו	ישעיהו מ	ו	קול אמר קרא ואמר מה אקרא כל הבשר חציר וכל חסדו כציץ השדה	
ישעיהו	ישעיהו מ	ז	יבש חציר נבל ציץ כי רוח יהוה נשבה בו אכן חציר העם	
ישעיהו	ישעיהו מ	ח	יבש חציר נבל ציץ ודבר אלהינו יקום לעולם	
ישעיהו	ישעיהו מ	ט	על הר גבה עלי לך מבשרת ציון הרימי בכח קולך מבשרת ירושלם הרימי אל תיראי אמרי לערי יהודה הנה אלהיכם	
ישעיהו	ישעיהו מ	י	הנה אדני יהוה בחזק יבוא וזרעו משלה לו הנה שכרו אתו ופעלתו לפניו	
ישעיהו	ישעיהו מ	יא	כרעה עדרו ירעה בזרעו יקבץ טלאים ובחיקו ישא עלות ינהל	
ישעיהו	ישעיהו מ	יב	מי מדד בשעלו מים ושמים בזרת תכן וכל בשלש עפר הארץ ושקל בפלס הרים וגבעות במאזנים	
ישעיהו	ישעיהו מ	יג	מי תכן את רוח יהוה ואיש עצתו יודיענו	
ישעיהו	ישעיהו מ	יד	את מי נועץ ויבינהו וילמדהו בארח משפט וילמדהו דעת ודרך תבונות יודיענו	
ישעיהו	ישעיהו מ	טו	הן גוים כמר מדלי וכשחק מאזנים נחשבו הן איים כדק יטול	
ישעיהו	ישעיהו מ	טז	ולבנון אין די בער וחיתו אין די עולה	
ישעיהו	ישעיהו מ	יז	כל הגוים כאין נגדו מאפס ותהו נחשבו לו	
ישעיהו	ישעיהו מ	יח	ואל מי תדמיון אל ומה דמות תערכו לו	
ישעיהו	ישעיהו מ	יט	הפסל נסך חרש וצרף בזהב ירקענו ורתקות כסף צורף	
ישעיהו	ישעיהו מ	כ	המסכן תרומה עץ לא ירקב יבחר חרש חכם יבקש לו להכין פסל לא ימוט	
ישעיהו	ישעיהו מ	כא	הלוא תדעו הלוא תשמעו הלוא הגד מראש לכם הלוא הבינתם מוסדות הארץ	
ישעיהו	ישעיהו מ	כב	הישב על חוג הארץ וישביה כחגבים הנוטה כדק שמים וימתחם כאהל לשבת	
ישעיהו	ישעיהו מ	כג	הנותן רוזנים לאין שפטי ארץ כתהו עשה	
ישעיהו	ישעיהו מ	כד	אף בל נטעו אף בל זרעו אף בל שרש בארץ גזעם וגם נשף בהם ויבשו וסערה כקש תשאם	
ישעיהו	ישעיהו מ	כה	ואל מי תדמיוני ואשוה יאמר קדוש	
ישעיהו	ישעיהו מ	כו	שאו מרום עיניכם וראו מי ברא אלה המוציא במספר צבאם לכלם בשם יקרא מרב אונים ואמיץ כח איש לא נעדר	
ישעיהו	ישעיהו מ	כז	למה תאמר יעקב ותדבר ישראל נסתרה דרכי מיהוה ומאלהי משפטי יעבור	
ישעיהו	ישעיהו מ	כח	הלוא ידעת אם לא שמעת אלהי עולם יהוה בורא קצות הארץ לא ייעף ולא ייגע אין חקר לתבונתו	
ישעיהו	ישעיהו מ	כט	נתן ליעף כח ולאין אונים עצמה ירבה	
ישעיהו	ישעיהו מ	ל	ויעפו נערים ויגעו ובחורים כשול יכשלו	
ישעיהו	ישעיהו מ	לא	וקוי יהוה יחליפו כח יעלו אבר כנשרים ירוצו ולא ייגעו ילכו ולא ייעפו	
ישעיהו	ישעיהו מא	א	החרישו אלי איים ולאמים יחליפו כח יגשו אז ידברו יחדו למשפט נקרבה	
ישעיהו	ישעיהו מא	ב	מי העיר ממזרח צדק יקראהו לרגלו יתן לפניו גוים ומלכים ירד יתן כעפר חרבו כקש נדף קשתו	
ישעיהו	ישעיהו מא	ג	ירדפם יעבור שלום ארח ברגליו לא יבוא	
ישעיהו	ישעיהו מא	ד	מי פעל ועשה קרא הדרות מראש אני יהוה ראשון ואת אחרנים אני הוא	
ישעיהו	ישעיהו מא	ה	ראו איים וייראו קצות הארץ יחרדו קרבו ויאתיון	
ישעיהו	ישעיהו מא	ו	איש את רעהו יעזרו ולאחיו יאמר חזק	
ישעיהו	ישעיהו מא	ז	ויחזק חרש את צרף מחליק פטיש את הולם פעם אמר לדבק טוב הוא ויחזקהו במסמרים לא ימוט	
ישעיהו	ישעיהו מא	ח	ואתה ישראל עבדי יעקב אשר בחרתיך זרע אברהם אהבי	
ישעיהו	ישעיהו מא	ט	אשר החזקתיך מקצות הארץ ומאציליה קראתיך ואמר לך עבדי אתה בחרתיך ולא מאסתיך	
ישעיהו	ישעיהו מא	י	אל תירא כי עמך אני אל תשתע כי אני אלהיך אמצתיך אף עזרתיך אף תמכתיך בימין צדקי	
ישעיהו	ישעיהו מא	יא	הן יבשו ויכלמו כל הנחרים בך יהיו כאין ויאבדו אנשי ריבך	
ישעיהו	ישעיהו מא	יב	תבקשם ולא תמצאם אנשי מצתך יהיו כאין וכאפס אנשי מלחמתך	
ישעיהו	ישעיהו מא	יג	כי אני יהוה אלהיך מחזיק ימינך האמר לך אל תירא אני עזרתיך	
ישעיהו	ישעיהו מא	יד	אל תיראי תולעת יעקב מתי ישראל אני עזרתיך נאם יהוה וגאלך קדוש ישראל	
ישעיהו	ישעיהו מא	טו	הנה שמתיך למורג חרוץ חדש בעל פיפיות תדוש הרים ותדק וגבעות כמץ תשים	
ישעיהו	ישעיהו מא	טז	תזרם ורוח תשאם וסערה תפיץ אותם ואתה תגיל ביהוה בקדוש ישראל תתהלל	
ישעיהו	ישעיהו מא	יז	העניים והאביונים מבקשים מים ואין לשונם בצמא נשתה אני יהוה אענם אלהי ישראל לא אעזבם	
ישעיהו	ישעיהו מא	יח	אפתח על שפיים נהרות ובתוך בקעות מעינות אשים מדבר לאגם מים וארץ ציה למוצאי מים	
ישעיהו	ישעיהו מא	יט	אתן במדבר ארז שטה והדס ועץ שמן אשים בערבה ברוש תדהר ותאשור יחדו	
ישעיהו	ישעיהו מא	כ	למען יראו וידעו וישימו וישכילו יחדו כי יד יהוה עשתה זאת וקדוש ישראל בראה	
ישעיהו	ישעיהו מא	כא	קרבו ריבכם יאמר יהוה הגישו עצמותיכם יאמר מלך יעקב	
ישעיהו	ישעיהו מא	כב	יגישו ויגידו לנו את אשר תקרינה הראשנות מה הנה הגידו ונשימה לבנו ונדעה אחריתן או הבאות השמיענו	
ישעיהו	ישעיהו מא	כג	הגידו האתיות לאחור ונדעה כי אלהים אתם אף תיטיבו ותרעו ונשתעה ונרא יחדו	
ישעיהו	ישעיהו מא	כד	הן אתם מאין ופעלכם מאפע תועבה יבחר בכם	
ישעיהו	ישעיהו מא	כה	העירותי מצפון ויאת ממזרח שמש יקרא בשמי ויבא סגנים כמו חמר וכמו יוצר ירמס טיט	
ישעיהו	ישעיהו מא	כו	מי הגיד מראש ונדעה ומלפנים ונאמר צדיק אף אין מגיד אף אין משמיע אף אין שמע אמריכם	
ישעיהו	ישעיהו מא	כז	ראשון לציון הנה הנם ולירושלם מבשר אתן	
ישעיהו	ישעיהו מא	כח	וארא ואין איש ומאלה ואין יועץ ואשאלם וישיבו דבר	
ישעיהו	ישעיהו מא	כט	הן כלם און אפס מעשיהם רוח ותהו נסכיהם	
ישעיהו	ישעיהו מב	א	הן עבדי אתמך בו בחירי רצתה נפשי נתתי רוחי עליו משפט לגוים יוציא	
ישעיהו	ישעיהו מב	ב	לא יצעק ולא ישא ולא ישמיע בחוץ קולו	
ישעיהו	ישעיהו מב	ג	קנה רצוץ לא ישבור ופשתה כהה לא יכבנה לאמת יוציא משפט	
ישעיהו	ישעיהו מב	ד	לא יכהה ולא ירוץ עד ישים בארץ משפט ולתורתו איים ייחילו	
ישעיהו	ישעיהו מב	ה	כה אמר האל יהוה בורא השמים ונוטיהם רקע הארץ וצאצאיה נתן נשמה לעם עליה ורוח להלכים בה	
ישעיהו	ישעיהו מב	ו	אני יהוה קראתיך בצדק ואחזק בידך ואצרך ואתנך לברית עם לאור גוים	
ישעיהו	ישעיהו מב	ז	לפקח עינים עורות להוציא ממסגר אסיר מבית כלא ישבי חשך	
ישעיהו	ישעיהו מב	ח	אני יהוה הוא שמי וכבודי לאחר לא אתן ותהלתי לפסילים	
ישעיהו	ישעיהו מב	ט	הראשנות הנה באו וחדשות אני מגיד בטרם תצמחנה אשמיע אתכם	
ישעיהו	ישעיהו מב	י	שירו ליהוה שיר חדש תהלתו מקצה הארץ יורדי הים ומלאו איים וישביהם	
ישעיהו	ישעיהו מב	יא	ישאו מדבר ועריו חצרים תשב קדר ירנו ישבי סלע מראש הרים יצוחו	
ישעיהו	ישעיהו מב	יב	ישימו ליהוה כבוד ותהלתו באיים יגידו	
ישעיהו	ישעיהו מב	יג	יהוה כגבור יצא כאיש מלחמות יעיר קנאה יריע אף יצריח על איביו יתגבר	
ישעיהו	ישעיהו מב	יד	החשיתי מעולם אחריש אתאפק כיולדה אפעה אשם ואשאף יחד	
ישעיהו	ישעיהו מב	טו	אחריב הרים וגבעות וכל עשבם אוביש ושמתי נהרות לאיים ואגמים אוביש	
ישעיהו	ישעיהו מב	טז	והולכתי עורים בדרך לא ידעו בנתיבות לא ידעו אדריכם אשים מחשך לפניהם לאור ומעקשים למישור אלה הדברים עשיתם ולא עזבתים	
ישעיהו	ישעיהו מב	יז	נסגו אחור יבשו בשת הבטחים בפסל האמרים למסכה אתם אלהינו	
ישעיהו	ישעיהו מב	יח	החרשים שמעו והעורים הביטו לראות	
ישעיהו	ישעיהו מב	יט	מי עור כי אם עבדי וחרש כמלאכי אשלח מי עור כמשלם ועור כעבד יהוה	
ישעיהו	ישעיהו מב	כ	ראית רבות ולא תשמר פקוח אזנים ולא ישמע	
ישעיהו	ישעיהו מב	כא	יהוה חפץ למען צדקו יגדיל תורה ויאדיר	
ישעיהו	ישעיהו מב	כב	והוא עם בזוז ושסוי הפח בחורים כלם ובבתי כלאים החבאו היו לבז ואין מציל משסה ואין אמר השב	
ישעיהו	ישעיהו מב	כג	מי בכם יאזין זאת יקשב וישמע לאחור	
ישעיהו	ישעיהו מב	כד	מי נתן למשוסה יעקב וישראל לבזזים הלוא יהוה זו חטאנו לו ולא אבו בדרכיו הלוך ולא שמעו בתורתו	
ישעיהו	ישעיהו מב	כה	וישפך עליו חמה אפו ועזוז מלחמה ותלהטהו מסביב ולא ידע ותבער בו ולא ישים על לב	
ישעיהו	ישעיהו מג	א	ועתה כה אמר יהוה בראך יעקב ויצרך ישראל אל תירא כי גאלתיך קראתי בשמך לי אתה	
ישעיהו	ישעיהו מג	ב	כי תעבר במים אתך אני ובנהרות לא ישטפוך כי תלך במו אש לא תכוה ולהבה לא תבער בך	
ישעיהו	ישעיהו מג	ג	כי אני יהוה אלהיך קדוש ישראל מושיעך נתתי כפרך מצרים כוש וסבא תחתיך	
ישעיהו	ישעיהו מג	ד	מאשר יקרת בעיני נכבדת ואני אהבתיך ואתן אדם תחתיך ולאמים תחת נפשך	
ישעיהו	ישעיהו מג	ה	אל תירא כי אתך אני ממזרח אביא זרעך וממערב אקבצך	
ישעיהו	ישעיהו מג	ו	אמר לצפון תני ולתימן אל תכלאי הביאי בני מרחוק ובנותי מקצה הארץ	
ישעיהו	ישעיהו מג	ז	כל הנקרא בשמי ולכבודי בראתיו יצרתיו אף עשיתיו	
ישעיהו	ישעיהו מג	ח	הוציא עם עור ועינים יש וחרשים ואזנים למו	
ישעיהו	ישעיהו מג	ט	כל הגוים נקבצו יחדו ויאספו לאמים מי בהם יגיד זאת וראשנות ישמיענו יתנו עדיהם ויצדקו וישמעו ויאמרו אמת	
ישעיהו	ישעיהו מג	י	אתם עדי נאם יהוה ועבדי אשר בחרתי למען תדעו ותאמינו לי ותבינו כי אני הוא לפני לא נוצר אל ואחרי לא יהיה	
ישעיהו	ישעיהו מג	יא	אנכי אנכי יהוה ואין מבלעדי מושיע	
ישעיהו	ישעיהו מג	יב	אנכי הגדתי והושעתי והשמעתי ואין בכם זר ואתם עדי נאם יהוה ואני אל	
ישעיהו	ישעיהו מג	יג	גם מיום אני הוא ואין מידי מציל אפעל ומי ישיבנה	
ישעיהו	ישעיהו מג	יד	כה אמר יהוה גאלכם קדוש ישראל למענכם שלחתי בבלה והורדתי בריחים כלם וכשדים באניות רנתם	
ישעיהו	ישעיהו מג	טו	אני יהוה קדושכם בורא ישראל מלככם	
ישעיהו	ישעיהו מג	טז	כה אמר יהוה הנותן בים דרך ובמים עזים נתיבה	
ישעיהו	ישעיהו מג	יז	המוציא רכב וסוס חיל ועזוז יחדו ישכבו בל יקומו דעכו כפשתה כבו	
ישעיהו	ישעיהו מג	יח	אל תזכרו ראשנות וקדמניות אל תתבננו	
ישעיהו	ישעיהו מג	יט	הנני עשה חדשה עתה תצמח הלוא תדעוה אף אשים במדבר דרך בישמון נהרות	
ישעיהו	ישעיהו מג	כ	תכבדני חית השדה תנים ובנות יענה כי נתתי במדבר מים נהרות בישימן להשקות עמי בחירי	
ישעיהו	ישעיהו מג	כא	עם זו יצרתי לי תהלתי יספרו	
ישעיהו	ישעיהו מג	כב	ולא אתי קראת יעקב כי יגעת בי ישראל	
ישעיהו	ישעיהו מג	כג	לא הביאת לי שה עלתיך וזבחיך לא כבדתני לא העבדתיך במנחה ולא הוגעתיך בלבונה	
ישעיהו	ישעיהו מג	כד	לא קנית לי בכסף קנה וחלב זבחיך לא הרויתני אך העבדתני בחטאותיך הוגעתני בעונתיך	
ישעיהו	ישעיהו מג	כה	אנכי אנכי הוא מחה פשעיך למעני וחטאתיך לא אזכר	
ישעיהו	ישעיהו מג	כו	הזכירני נשפטה יחד ספר אתה למען תצדק	
ישעיהו	ישעיהו מג	כז	אביך הראשון חטא ומליציך פשעו בי	
ישעיהו	ישעיהו מג	כח	ואחלל שרי קדש ואתנה לחרם יעקב וישראל לגדופים	
ישעיהו	ישעיהו מד	א	ועתה שמע יעקב עבדי וישראל בחרתי בו	
ישעיהו	ישעיהו מד	ב	כה אמר יהוה עשך ויצרך מבטן יעזרך אל תירא עבדי יעקב וישרון בחרתי בו	
ישעיהו	ישעיהו מד	ג	כי אצק מים על צמא ונזלים על יבשה אצק רוחי על זרעך וברכתי על צאצאיך	
ישעיהו	ישעיהו מד	ד	וצמחו בבין חציר כערבים על יבלי מים	
ישעיהו	ישעיהו מד	ה	זה יאמר ליהוה אני וזה יקרא בשם יעקב וזה יכתב ידו ליהוה ובשם ישראל יכנה	
ישעיהו	ישעיהו מד	ו	כה אמר יהוה מלך ישראל וגאלו יהוה צבאות אני ראשון ואני אחרון ומבלעדי אין אלהים	
ישעיהו	ישעיהו מד	ז	ומי כמוני יקרא ויגידה ויערכה לי משומי עם עולם ואתיות ואשר תבאנה יגידו למו	
ישעיהו	ישעיהו מד	ח	אל תפחדו ואל תרהו הלא מאז השמעתיך והגדתי ואתם עדי היש אלוה מבלעדי ואין צור בל ידעתי	
ישעיהו	ישעיהו מד	ט	יצרי פסל כלם תהו וחמודיהם בל יועילו ועדיהם המה בל יראו ובל ידעו למען יבשו	
ישעיהו	ישעיהו מד	י	מי יצר אל ופסל נסך לבלתי הועיל	
ישעיהו	ישעיהו מד	יא	הן כל חבריו יבשו וחרשים המה מאדם יתקבצו כלם יעמדו יפחדו יבשו יחד	
ישעיהו	ישעיהו מד	יב	חרש ברזל מעצד ופעל בפחם ובמקבות יצרהו ויפעלהו בזרוע כחו גם רעב ואין כח לא שתה מים וייעף	
ישעיהו	ישעיהו מד	יג	חרש עצים נטה קו יתארהו בשרד יעשהו במקצעות ובמחוגה יתארהו ויעשהו כתבנית איש כתפארת אדם לשבת בית	
ישעיהו	ישעיהו מד	יד	לכרת לו ארזים ויקח תרזה ואלון ויאמץ לו בעצי יער נטע ארן וגשם יגדל	
ישעיהו	ישעיהו מד	טו	והיה לאדם לבער ויקח מהם ויחם אף ישיק ואפה לחם אף יפעל אל וישתחו עשהו פסל ויסגד למו	
ישעיהו	ישעיהו מד	טז	חציו שרף במו אש על חציו בשר יאכל יצלה צלי וישבע אף יחם ויאמר האח חמותי ראיתי אור	
ישעיהו	ישעיהו מד	יז	ושאריתו לאל עשה לפסלו יסגוד לו וישתחו ויתפלל אליו ויאמר הצילני כי אלי אתה	
ישעיהו	ישעיהו מד	יח	לא ידעו ולא יבינו כי טח מראות עיניהם מהשכיל לבתם	
ישעיהו	ישעיהו מד	יט	ולא ישיב אל לבו ולא דעת ולא תבונה לאמר חציו שרפתי במו אש ואף אפיתי על גחליו לחם אצלה בשר ואכל ויתרו לתועבה אעשה לבול עץ אסגוד	
ישעיהו	ישעיהו מד	כ	רעה אפר לב הותל הטהו ולא יציל את נפשו ולא יאמר הלוא שקר בימיני	
ישעיהו	ישעיהו מד	כא	זכר אלה יעקב וישראל כי עבדי אתה יצרתיך עבד לי אתה ישראל לא תנשני	
ישעיהו	ישעיהו מד	כב	מחיתי כעב פשעיך וכענן חטאותיך שובה אלי כי גאלתיך	
ישעיהו	ישעיהו מד	כג	רנו שמים כי עשה יהוה הריעו תחתיות ארץ פצחו הרים רנה יער וכל עץ בו כי גאל יהוה יעקב ובישראל יתפאר	
ישעיהו	ישעיהו מד	כד	כה אמר יהוה גאלך ויצרך מבטן אנכי יהוה עשה כל נטה שמים לבדי רקע הארץ מי אתי	
ישעיהו	ישעיהו מד	כה	מפר אתות בדים וקסמים יהולל משיב חכמים אחור ודעתם ישכל	
ישעיהו	ישעיהו מד	כו	מקים דבר עבדו ועצת מלאכיו ישלים האמר לירושלם תושב ולערי יהודה תבנינה וחרבותיה אקומם	
ישעיהו	ישעיהו מד	כז	האמר לצולה חרבי ונהרתיך אוביש	
ישעיהו	ישעיהו מד	כח	האמר לכורש רעי וכל חפצי ישלם ולאמר לירושלם תבנה והיכל תוסד	
ישעיהו	ישעיהו מה	א	כה אמר יהוה למשיחו לכורש אשר החזקתי בימינו לרד לפניו גוים ומתני מלכים אפתח לפתח לפניו דלתים ושערים לא יסגרו	
ישעיהו	ישעיהו מה	ב	אני לפניך אלך והדורים אושר דלתות נחושה אשבר ובריחי ברזל אגדע	
ישעיהו	ישעיהו מה	ג	ונתתי לך אוצרות חשך ומטמני מסתרים למען תדע כי אני יהוה הקורא בשמך אלהי ישראל	
ישעיהו	ישעיהו מה	ד	למען עבדי יעקב וישראל בחירי ואקרא לך בשמך אכנך ולא ידעתני	
ישעיהו	ישעיהו מה	ה	אני יהוה ואין עוד זולתי אין אלהים אאזרך ולא ידעתני	
ישעיהו	ישעיהו מה	ו	למען ידעו ממזרח שמש וממערבה כי אפס בלעדי אני יהוה ואין עוד	
ישעיהו	ישעיהו מה	ז	יוצר אור ובורא חשך עשה שלום ובורא רע אני יהוה עשה כל אלה	
ישעיהו	ישעיהו מה	ח	הרעיפו שמים ממעל ושחקים יזלו צדק תפתח ארץ ויפרו ישע וצדקה תצמיח יחד אני יהוה בראתיו	
ישעיהו	ישעיהו מה	ט	הוי רב את יצרו חרש את חרשי אדמה היאמר חמר ליצרו מה תעשה ופעלך אין ידים לו	
ישעיהו	ישעיהו מה	י	הוי אמר לאב מה תוליד ולאשה מה תחילין	
ישעיהו	ישעיהו מה	יא	כה אמר יהוה קדוש ישראל ויצרו האתיות שאלוני על בני ועל פעל ידי תצוני	
ישעיהו	ישעיהו מה	יב	אנכי עשיתי ארץ ואדם עליה בראתי אני ידי נטו שמים וכל צבאם צויתי	
ישעיהו	ישעיהו מה	יג	אנכי העירתהו בצדק וכל דרכיו אישר הוא יבנה עירי וגלותי ישלח לא במחיר ולא בשחד אמר יהוה צבאות	
ישעיהו	ישעיהו מה	יד	כה אמר יהוה יגיע מצרים וסחר כוש וסבאים אנשי מדה עליך יעברו ולך יהיו אחריך ילכו בזקים יעברו ואליך ישתחוו אליך יתפללו אך בך אל ואין עוד אפס אלהים	
ישעיהו	ישעיהו מה	טו	אכן אתה אל מסתתר אלהי ישראל מושיע	
ישעיהו	ישעיהו מה	טז	בושו וגם נכלמו כלם יחדו הלכו בכלמה חרשי צירים	
ישעיהו	ישעיהו מה	יז	ישראל נושע ביהוה תשועת עולמים לא תבשו ולא תכלמו עד עולמי עד	
ישעיהו	ישעיהו מה	יח	כי כה אמר יהוה בורא השמים הוא האלהים יצר הארץ ועשה הוא כוננה לא תהו בראה לשבת יצרה אני יהוה ואין עוד	
ישעיהו	ישעיהו מה	יט	לא בסתר דברתי במקום ארץ חשך לא אמרתי לזרע יעקב תהו בקשוני אני יהוה דבר צדק מגיד מישרים	
ישעיהו	ישעיהו מה	כ	הקבצו ובאו התנגשו יחדו פליטי הגוים לא ידעו הנשאים את עץ פסלם ומתפללים אל אל לא יושיע	
ישעיהו	ישעיהו מה	כא	הגידו והגישו אף יועצו יחדו מי השמיע זאת מקדם מאז הגידה הלוא אני יהוה ואין עוד אלהים מבלעדי אל צדיק ומושיע אין זולתי	
ישעיהו	ישעיהו מה	כב	פנו אלי והושעו כל אפסי ארץ כי אני אל ואין עוד	
ישעיהו	ישעיהו מה	כג	בי נשבעתי יצא מפי צדקה דבר ולא ישוב כי לי תכרע כל ברך תשבע כל לשון	
ישעיהו	ישעיהו מה	כד	אך ביהוה לי אמר צדקות ועז עדיו יבוא ויבשו כל הנחרים בו	
ישעיהו	ישעיהו מה	כה	ביהוה יצדקו ויתהללו כל זרע ישראל	
ישעיהו	ישעיהו מו	א	כרע בל קרס נבו היו עצביהם לחיה ולבהמה נשאתיכם עמוסות משא לעיפה	
ישעיהו	ישעיהו מו	ב	קרסו כרעו יחדו לא יכלו מלט משא ונפשם בשבי הלכה	
ישעיהו	ישעיהו מו	ג	שמעו אלי בית יעקב וכל שארית בית ישראל העמסים מני בטן הנשאים מני רחם	
ישעיהו	ישעיהו מו	ד	ועד זקנה אני הוא ועד שיבה אני אסבל אני עשיתי ואני אשא ואני אסבל ואמלט	
ישעיהו	ישעיהו מו	ה	למי תדמיוני ותשוו ותמשלוני ונדמה	
ישעיהו	ישעיהו מו	ו	הזלים זהב מכיס וכסף בקנה ישקלו ישכרו צורף ויעשהו אל יסגדו אף ישתחוו	
ישעיהו	ישעיהו מו	ז	ישאהו על כתף יסבלהו ויניחהו תחתיו ויעמד ממקומו לא ימיש אף יצעק אליו ולא יענה מצרתו לא יושיענו	
ישעיהו	ישעיהו מו	ח	זכרו זאת והתאששו השיבו פושעים על לב	
ישעיהו	ישעיהו מו	ט	זכרו ראשנות מעולם כי אנכי אל ואין עוד אלהים ואפס כמוני	
ישעיהו	ישעיהו מו	י	מגיד מראשית אחרית ומקדם אשר לא נעשו אמר עצתי תקום וכל חפצי אעשה	
ישעיהו	ישעיהו מו	יא	קרא ממזרח עיט מארץ מרחק איש עצתו אף דברתי אף אביאנה יצרתי אף אעשנה	
ישעיהו	ישעיהו מו	יב	שמעו אלי אבירי לב הרחוקים מצדקה	
ישעיהו	ישעיהו מו	יג	קרבתי צדקתי לא תרחק ותשועתי לא תאחר ונתתי בציון תשועה לישראל תפארתי	
ישעיהו	ישעיהו מז	א	רדי ושבי על עפר בתולת בת בבל שבי לארץ אין כסא בת כשדים כי לא תוסיפי יקראו לך רכה וענגה	
ישעיהו	ישעיהו מז	ב	קחי רחים וטחני קמח גלי צמתך חשפי שבל גלי שוק עברי נהרות	
ישעיהו	ישעיהו מז	ג	תגל ערותך גם תראה חרפתך נקם אקח ולא אפגע אדם	
ישעיהו	ישעיהו מז	ד	גאלנו יהוה צבאות שמו קדוש ישראל	
ישעיהו	ישעיהו מז	ה	שבי דומם ובאי בחשך בת כשדים כי לא תוסיפי יקראו לך גברת ממלכות	
ישעיהו	ישעיהו מז	ו	קצפתי על עמי חללתי נחלתי ואתנם בידך לא שמת להם רחמים על זקן הכבדת עלך מאד	
ישעיהו	ישעיהו מז	ז	ותאמרי לעולם אהיה גברת עד לא שמת אלה על לבך לא זכרת אחריתה	
ישעיהו	ישעיהו מז	ח	ועתה שמעי זאת עדינה היושבת לבטח האמרה בלבבה אני ואפסי עוד לא אשב אלמנה ולא אדע שכול	
ישעיהו	ישעיהו מז	ט	ותבאנה לך שתי אלה רגע ביום אחד שכול ואלמן כתמם באו עליך ברב כשפיך בעצמת חבריך מאד	
ישעיהו	ישעיהו מז	י	ותבטחי ברעתך אמרת אין ראני חכמתך ודעתך היא שובבתך ותאמרי בלבך אני ואפסי עוד	
ישעיהו	ישעיהו מז	יא	ובא עליך רעה לא תדעי שחרה ותפל עליך הוה לא תוכלי כפרה ותבא עליך פתאם שואה לא תדעי	
ישעיהו	ישעיהו מז	יב	עמדי נא בחבריך וברב כשפיך באשר יגעת מנעוריך אולי תוכלי הועיל אולי תערוצי	
ישעיהו	ישעיהו מז	יג	נלאית ברב עצתיך יעמדו נא ויושיעך הברו שמים החזים בכוכבים מודיעם לחדשים מאשר יבאו עליך	
ישעיהו	ישעיהו מז	יד	הנה היו כקש אש שרפתם לא יצילו את נפשם מיד להבה אין גחלת לחמם אור לשבת נגדו	
ישעיהו	ישעיהו מז	טו	כן היו לך אשר יגעת סחריך מנעוריך איש לעברו תעו אין מושיעך	
ישעיהו	ישעיהו מח	א	שמעו זאת בית יעקב הנקראים בשם ישראל וממי יהודה יצאו הנשבעים בשם יהוה ובאלהי ישראל יזכירו לא באמת ולא בצדקה	
ישעיהו	ישעיהו מח	ב	כי מעיר הקדש נקראו ועל אלהי ישראל נסמכו יהוה צבאות שמו	
ישעיהו	ישעיהו מח	ג	הראשנות מאז הגדתי ומפי יצאו ואשמיעם פתאם עשיתי ותבאנה	
ישעיהו	ישעיהו מח	ד	מדעתי כי קשה אתה וגיד ברזל ערפך ומצחך נחושה	
ישעיהו	ישעיהו מח	ה	ואגיד לך מאז בטרם תבוא השמעתיך פן תאמר עצבי עשם ופסלי ונסכי צום	
ישעיהו	ישעיהו מח	ו	שמעת חזה כלה ואתם הלוא תגידו השמעתיך חדשות מעתה ונצרות ולא ידעתם	
ישעיהו	ישעיהו מח	ז	עתה נבראו ולא מאז ולפני יום ולא שמעתם פן תאמר הנה ידעתין	
ישעיהו	ישעיהו מח	ח	גם לא שמעת גם לא ידעת גם מאז לא פתחה אזנך כי ידעתי בגוד תבגוד ופשע מבטן קרא לך	
ישעיהו	ישעיהו מח	ט	למען שמי אאריך אפי ותהלתי אחטם לך לבלתי הכריתך	
ישעיהו	ישעיהו מח	י	הנה צרפתיך ולא בכסף בחרתיך בכור עני	
ישעיהו	ישעיהו מח	יא	למעני למעני אעשה כי איך יחל וכבודי לאחר לא אתן	
ישעיהו	ישעיהו מח	יב	שמע אלי יעקב וישראל מקראי אני הוא אני ראשון אף אני אחרון	
ישעיהו	ישעיהו מח	יג	אף ידי יסדה ארץ וימיני טפחה שמים קרא אני אליהם יעמדו יחדו	
ישעיהו	ישעיהו מח	יד	הקבצו כלכם ושמעו מי בהם הגיד את אלה יהוה אהבו יעשה חפצו בבבל וזרעו כשדים	
ישעיהו	ישעיהו מח	טו	אני אני דברתי אף קראתיו הביאתיו והצליח דרכו	
ישעיהו	ישעיהו מח	טז	קרבו אלי שמעו זאת לא מראש בסתר דברתי מעת היותה שם אני ועתה אדני יהוה שלחני ורוחו	
ישעיהו	ישעיהו מח	יז	כה אמר יהוה גאלך קדוש ישראל אני יהוה אלהיך מלמדך להועיל מדריכך בדרך תלך	
ישעיהו	ישעיהו מח	יח	לוא הקשבת למצותי ויהי כנהר שלומך וצדקתך כגלי הים	
ישעיהו	ישעיהו מח	יט	ויהי כחול זרעך וצאצאי מעיך כמעתיו לא יכרת ולא ישמד שמו מלפני	
ישעיהו	ישעיהו מח	כ	צאו מבבל ברחו מכשדים בקול רנה הגידו השמיעו זאת הוציאוה עד קצה הארץ אמרו גאל יהוה עבדו יעקב	
ישעיהו	ישעיהו מח	כא	ולא צמאו בחרבות הוליכם מים מצור הזיל למו ויבקע צור ויזבו מים	
ישעיהו	ישעיהו מח	כב	אין שלום אמר יהוה לרשעים	
ישעיהו	ישעיהו מט	א	שמעו איים אלי והקשיבו לאמים מרחוק יהוה מבטן קראני ממעי אמי הזכיר שמי	
ישעיהו	ישעיהו מט	ב	וישם פי כחרב חדה בצל ידו החביאני וישימני לחץ ברור באשפתו הסתירני	
ישעיהו	ישעיהו מט	ג	ויאמר לי עבדי אתה ישראל אשר בך אתפאר	
ישעיהו	ישעיהו מט	ד	ואני אמרתי לריק יגעתי לתהו והבל כחי כליתי אכן משפטי את יהוה ופעלתי את אלהי	
ישעיהו	ישעיהו מט	ה	ועתה אמר יהוה יצרי מבטן לעבד לו לשובב יעקב אליו וישראל לא יאסף ואכבד בעיני יהוה ואלהי היה עזי	
ישעיהו	ישעיהו מט	ו	ויאמר נקל מהיותך לי עבד להקים את שבטי יעקב ונצירי ישראל להשיב ונתתיך לאור גוים להיות ישועתי עד קצה הארץ	
ישעיהו	ישעיהו מט	ז	כה אמר יהוה גאל ישראל קדושו לבזה נפש למתעב גוי לעבד משלים מלכים יראו וקמו שרים וישתחוו למען יהוה אשר נאמן קדש ישראל ויבחרך	
ישעיהו	ישעיהו מט	ח	כה אמר יהוה בעת רצון עניתיך וביום ישועה עזרתיך ואצרך ואתנך לברית עם להקים ארץ להנחיל נחלות שממות	
ישעיהו	ישעיהו מט	ט	לאמר לאסורים צאו לאשר בחשך הגלו על דרכים ירעו ובכל שפיים מרעיתם	
ישעיהו	ישעיהו מט	י	לא ירעבו ולא יצמאו ולא יכם שרב ושמש כי מרחמם ינהגם ועל מבועי מים ינהלם	
ישעיהו	ישעיהו מט	יא	ושמתי כל הרי לדרך ומסלתי ירמון	
ישעיהו	ישעיהו מט	יב	הנה אלה מרחוק יבאו והנה אלה מצפון ומים ואלה מארץ סינים	
ישעיהו	ישעיהו מט	יג	רנו שמים וגילי ארץ יפצחו הרים רנה כי נחם יהוה עמו ועניו ירחם	
ישעיהו	ישעיהו מט	יד	ותאמר ציון עזבני יהוה ואדני שכחני	
ישעיהו	ישעיהו מט	טו	התשכח אשה עולה מרחם בן בטנה גם אלה תשכחנה ואנכי לא אשכחך	
ישעיהו	ישעיהו מט	טז	הן על כפים חקתיך חומתיך נגדי תמיד	
ישעיהו	ישעיהו מט	יז	מהרו בניך מהרסיך ומחרביך ממך יצאו	
ישעיהו	ישעיהו מט	יח	שאי סביב עיניך וראי כלם נקבצו באו לך חי אני נאם יהוה כי כלם כעדי תלבשי ותקשרים ככלה	
ישעיהו	ישעיהו מט	יט	כי חרבתיך ושממתיך וארץ הרסתיך כי עתה תצרי מיושב ורחקו מבלעיך	
ישעיהו	ישעיהו מט	כ	עוד יאמרו באזניך בני שכליך צר לי המקום גשה לי ואשבה	
ישעיהו	ישעיהו מט	כא	ואמרת בלבבך מי ילד לי את אלה ואני שכולה וגלמודה גלה וסורה ואלה מי גדל הן אני נשארתי לבדי אלה איפה הם	
ישעיהו	ישעיהו מט	כב	כה אמר אדני יהוה הנה אשא אל גוים ידי ואל עמים ארים נסי והביאו בניך בחצן ובנתיך על כתף תנשאנה	
ישעיהו	ישעיהו מט	כג	והיו מלכים אמניך ושרותיהם מיניקתיך אפים ארץ ישתחוו לך ועפר רגליך ילחכו וידעת כי אני יהוה אשר לא יבשו קוי	
ישעיהו	ישעיהו מט	כד	היקח מגבור מלקוח ואם שבי צדיק ימלט	
ישעיהו	ישעיהו מט	כה	כי כה אמר יהוה גם שבי גבור יקח ומלקוח עריץ ימלט ואת יריבך אנכי אריב ואת בניך אנכי אושיע	
ישעיהו	ישעיהו מט	כו	והאכלתי את מוניך את בשרם וכעסיס דמם ישכרון וידעו כל בשר כי אני יהוה מושיעך וגאלך אביר יעקב	
ישעיהו	ישעיהו נ	א	כה אמר יהוה אי זה ספר כריתות אמכם אשר שלחתיה או מי מנושי אשר מכרתי אתכם לו הן בעונתיכם נמכרתם ובפשעיכם שלחה אמכם	
ישעיהו	ישעיהו נ	ב	מדוע באתי ואין איש קראתי ואין עונה הקצור קצרה ידי מפדות ואם אין בי כח להציל הן בגערתי אחריב ים אשים נהרות מדבר תבאש דגתם מאין מים ותמת בצמא	
ישעיהו	ישעיהו נ	ג	אלביש שמים קדרות ושק אשים כסותם	
ישעיהו	ישעיהו נ	ד	אדני יהוה נתן לי לשון למודים לדעת לעות את יעף דבר יעיר בבקר בבקר יעיר לי אזן לשמע כלמודים	
ישעיהו	ישעיהו נ	ה	אדני יהוה פתח לי אזן ואנכי לא מריתי אחור לא נסוגתי	
ישעיהו	ישעיהו נ	ו	גוי נתתי למכים ולחיי למרטים פני לא הסתרתי מכלמות ורק	
ישעיהו	ישעיהו נ	ז	ואדני יהוה יעזר לי על כן לא נכלמתי על כן שמתי פני כחלמיש ואדע כי לא אבוש	
ישעיהו	ישעיהו נ	ח	קרוב מצדיקי מי יריב אתי נעמדה יחד מי בעל משפטי יגש אלי	
ישעיהו	ישעיהו נ	ט	הן אדני יהוה יעזר לי מי הוא ירשיעני הן כלם כבגד יבלו עש יאכלם	
ישעיהו	ישעיהו נ	י	מי בכם ירא יהוה שמע בקול עבדו אשר הלך חשכים ואין נגה לו יבטח בשם יהוה וישען באלהיו	
ישעיהו	ישעיהו נ	יא	הן כלכם קדחי אש מאזרי זיקות לכו באור אשכם ובזיקות בערתם מידי היתה זאת לכם למעצבה תשכבון	
ישעיהו	ישעיהו נא	א	שמעו אלי רדפי צדק מבקשי יהוה הביטו אל צור חצבתם ואל מקבת בור נקרתם	
ישעיהו	ישעיהו נא	ב	הביטו אל אברהם אביכם ואל שרה תחוללכם כי אחד קראתיו ואברכהו וארבהו	
ישעיהו	ישעיהו נא	ג	כי נחם יהוה ציון נחם כל חרבתיה וישם מדברה כעדן וערבתה כגן יהוה ששון ושמחה ימצא בה תודה וקול זמרה	
ישעיהו	ישעיהו נא	ד	הקשיבו אלי עמי ולאומי אלי האזינו כי תורה מאתי תצא ומשפטי לאור עמים ארגיע	
ישעיהו	ישעיהו נא	ה	קרוב צדקי יצא ישעי וזרעי עמים ישפטו אלי איים יקוו ואל זרעי ייחלון	
ישעיהו	ישעיהו נא	ו	שאו לשמים עיניכם והביטו אל הארץ מתחת כי שמים כעשן נמלחו והארץ כבגד תבלה וישביה כמו כן ימותון וישועתי לעולם תהיה וצדקתי לא תחת	
ישעיהו	ישעיהו נא	ז	שמעו אלי ידעי צדק עם תורתי בלבם אל תיראו חרפת אנוש ומגדפתם אל תחתו	
ישעיהו	ישעיהו נא	ח	כי כבגד יאכלם עש וכצמר יאכלם סס וצדקתי לעולם תהיה וישועתי לדור דורים	
ישעיהו	ישעיהו נא	ט	עורי עורי לבשי עז זרוע יהוה עורי כימי קדם דרות עולמים הלוא את היא המחצבת רהב מחוללת תנין	
ישעיהו	ישעיהו נא	י	הלוא את היא המחרבת ים מי תהום רבה השמה מעמקי ים דרך לעבר גאולים	
ישעיהו	ישעיהו נא	יא	ופדויי יהוה ישובון ובאו ציון ברנה ושמחת עולם על ראשם ששון ושמחה ישיגון נסו יגון ואנחה	
ישעיהו	ישעיהו נא	יב	אנכי אנכי הוא מנחמכם מי את ותיראי מאנוש ימות ומבן אדם חציר ינתן	
ישעיהו	ישעיהו נא	יג	ותשכח יהוה עשך נוטה שמים ויסד ארץ ותפחד תמיד כל היום מפני חמת המציק כאשר כונן להשחית ואיה חמת המציק	
ישעיהו	ישעיהו נא	יד	מהר צעה להפתח ולא ימות לשחת ולא יחסר לחמו	
ישעיהו	ישעיהו נא	טו	ואנכי יהוה אלהיך רגע הים ויהמו גליו יהוה צבאות שמו	
ישעיהו	ישעיהו נא	טז	ואשים דברי בפיך ובצל ידי כסיתיך לנטע שמים וליסד ארץ ולאמר לציון עמי אתה	
ישעיהו	ישעיהו נא	יז	התעוררי התעוררי קומי ירושלם אשר שתית מיד יהוה את כוס חמתו את קבעת כוס התרעלה שתית מצית	
ישעיהו	ישעיהו נא	יח	אין מנהל לה מכל בנים ילדה ואין מחזיק בידה מכל בנים גדלה	
ישעיהו	ישעיהו נא	יט	שתים הנה קראתיך מי ינוד לך השד והשבר והרעב והחרב מי אנחמך	
ישעיהו	ישעיהו נא	כ	בניך עלפו שכבו בראש כל חוצות כתוא מכמר המלאים חמת יהוה גערת אלהיך	
ישעיהו	ישעיהו נא	כא	לכן שמעי נא זאת עניה ושכרת ולא מיין	
ישעיהו	ישעיהו נא	כב	כה אמר אדניך יהוה ואלהיך יריב עמו הנה לקחתי מידך את כוס התרעלה את קבעת כוס חמתי לא תוסיפי לשתותה עוד	
ישעיהו	ישעיהו נא	כג	ושמתיה ביד מוגיך אשר אמרו לנפשך שחי ונעברה ותשימי כארץ גוך וכחוץ לעברים	
ישעיהו	ישעיהו נב	א	עורי עורי לבשי עזך ציון לבשי בגדי תפארתך ירושלם עיר הקדש כי לא יוסיף יבא בך עוד ערל וטמא	
ישעיהו	ישעיהו נב	ב	התנערי מעפר קומי שבי ירושלם התפתחו מוסרי צוארך שביה בת ציון	
ישעיהו	ישעיהו נב	ג	כי כה אמר יהוה חנם נמכרתם ולא בכסף תגאלו	
ישעיהו	ישעיהו נב	ד	כי כה אמר אדני יהוה מצרים ירד עמי בראשנה לגור שם ואשור באפס עשקו	
ישעיהו	ישעיהו נב	ה	ועתה מה לי פה נאם יהוה כי לקח עמי חנם משלו יהילילו נאם יהוה ותמיד כל היום שמי מנאץ	
ישעיהו	ישעיהו נב	ו	לכן ידע עמי שמי לכן ביום ההוא כי אני הוא המדבר הנני	
ישעיהו	ישעיהו נב	ז	מה נאוו על ההרים רגלי מבשר משמיע שלום מבשר טוב משמיע ישועה אמר לציון מלך אלהיך	
ישעיהו	ישעיהו נב	ח	קול צפיך נשאו קול יחדו ירננו כי עין בעין יראו בשוב יהוה ציון	
ישעיהו	ישעיהו נב	ט	פצחו רננו יחדו חרבות ירושלם כי נחם יהוה עמו גאל ירושלם	
ישעיהו	ישעיהו נב	י	חשף יהוה את זרוע קדשו לעיני כל הגוים וראו כל אפסי ארץ את ישועת אלהינו	
ישעיהו	ישעיהו נב	יא	סורו סורו צאו משם טמא אל תגעו צאו מתוכה הברו נשאי כלי יהוה	
ישעיהו	ישעיהו נב	יב	כי לא בחפזון תצאו ובמנוסה לא תלכון כי הלך לפניכם יהוה ומאספכם אלהי ישראל	
ישעיהו	ישעיהו נב	יג	הנה ישכיל עבדי ירום ונשא וגבה מאד	
ישעיהו	ישעיהו נב	יד	כאשר שממו עליך רבים כן משחת מאיש מראהו ותארו מבני אדם	
ישעיהו	ישעיהו נב	טו	כן יזה גוים רבים עליו יקפצו מלכים פיהם כי אשר לא ספר להם ראו ואשר לא שמעו התבוננו	
ישעיהו	ישעיהו נג	א	מי האמין לשמעתנו וזרוע יהוה על מי נגלתה	
ישעיהו	ישעיהו נג	ב	ויעל כיונק לפניו וכשרש מארץ ציה לא תאר לו ולא הדר ונראהו ולא מראה ונחמדהו	
ישעיהו	ישעיהו נג	ג	נבזה וחדל אישים איש מכאבות וידוע חלי וכמסתר פנים ממנו נבזה ולא חשבנהו	
ישעיהו	ישעיהו נג	ד	אכן חלינו הוא נשא ומכאבינו סבלם ואנחנו חשבנהו נגוע מכה אלהים ומענה	
ישעיהו	ישעיהו נג	ה	והוא מחלל מפשענו מדכא מעונתינו מוסר שלומנו עליו ובחברתו נרפא לנו	
ישעיהו	ישעיהו נג	ו	כלנו כצאן תעינו איש לדרכו פנינו ויהוה הפגיע בו את עון כלנו	
ישעיהו	ישעיהו נג	ז	נגש והוא נענה ולא יפתח פיו כשה לטבח יובל וכרחל לפני גזזיה נאלמה ולא יפתח פיו	
ישעיהו	ישעיהו נג	ח	מעצר וממשפט לקח ואת דורו מי ישוחח כי נגזר מארץ חיים מפשע עמי נגע למו	
ישעיהו	ישעיהו נג	ט	ויתן את רשעים קברו ואת עשיר במתיו על לא חמס עשה ולא מרמה בפיו	
ישעיהו	ישעיהו נג	י	ויהוה חפץ דכאו החלי אם תשים אשם נפשו יראה זרע יאריך ימים וחפץ יהוה בידו יצלח	
ישעיהו	ישעיהו נג	יא	מעמל נפשו יראה ישבע בדעתו יצדיק צדיק עבדי לרבים ועונתם הוא יסבל	
ישעיהו	ישעיהו נג	יב	לכן אחלק לו ברבים ואת עצומים יחלק שלל תחת אשר הערה למות נפשו ואת פשעים נמנה והוא חטא רבים נשא ולפשעים יפגיע	
ישעיהו	ישעיהו נד	א	רני עקרה לא ילדה פצחי רנה וצהלי לא חלה כי רבים בני שוממה מבני בעולה אמר יהוה	
ישעיהו	ישעיהו נד	ב	הרחיבי מקום אהלך ויריעות משכנותיך יטו אל תחשכי האריכי מיתריך ויתדתיך חזקי	
ישעיהו	ישעיהו נד	ג	כי ימין ושמאול תפרצי וזרעך גוים יירש וערים נשמות יושיבו	
ישעיהו	ישעיהו נד	ד	אל תיראי כי לא תבושי ואל תכלמי כי לא תחפירי כי בשת עלומיך תשכחי וחרפת אלמנותיך לא תזכרי עוד	
ישעיהו	ישעיהו נד	ה	כי בעליך עשיך יהוה צבאות שמו וגאלך קדוש ישראל אלהי כל הארץ יקרא	
ישעיהו	ישעיהו נד	ו	כי כאשה עזובה ועצובת רוח קראך יהוה ואשת נעורים כי תמאס אמר אלהיך	
ישעיהו	ישעיהו נד	ז	ברגע קטן עזבתיך וברחמים גדלים אקבצך	
ישעיהו	ישעיהו נד	ח	בשצף קצף הסתרתי פני רגע ממך ובחסד עולם רחמתיך אמר גאלך יהוה	
ישעיהו	ישעיהו נד	ט	כי מי נח זאת לי אשר נשבעתי מעבר מי נח עוד על הארץ כן נשבעתי מקצף עליך ומגער בך	
ישעיהו	ישעיהו נד	י	כי ההרים ימושו והגבעות תמוטנה וחסדי מאתך לא ימוש וברית שלומי לא תמוט אמר מרחמך יהוה	
ישעיהו	ישעיהו נד	יא	עניה סערה לא נחמה הנה אנכי מרביץ בפוך אבניך ויסדתיך בספירים	
ישעיהו	ישעיהו נד	יב	ושמתי כדכד שמשתיך ושעריך לאבני אקדח וכל גבולך לאבני חפץ	
ישעיהו	ישעיהו נד	יג	וכל בניך למודי יהוה ורב שלום בניך	
ישעיהו	ישעיהו נד	יד	בצדקה תכונני רחקי מעשק כי לא תיראי וממחתה כי לא תקרב אליך	
ישעיהו	ישעיהו נד	טו	הן גור יגור אפס מאותי מי גר אתך עליך יפול	
ישעיהו	ישעיהו נד	טז	הן אנכי בראתי חרש נפח באש פחם ומוציא כלי למעשהו ואנכי בראתי משחית לחבל	
ישעיהו	ישעיהו נד	יז	כל כלי יוצר עליך לא יצלח וכל לשון תקום אתך למשפט תרשיעי זאת נחלת עבדי יהוה וצדקתם מאתי נאם יהוה	
ישעיהו	ישעיהו נה	א	הוי כל צמא לכו למים ואשר אין לו כסף לכו שברו ואכלו ולכו שברו בלוא כסף ובלוא מחיר יין וחלב	
ישעיהו	ישעיהו נה	ב	למה תשקלו כסף בלוא לחם ויגיעכם בלוא לשבעה שמעו שמוע אלי ואכלו טוב ותתענג בדשן נפשכם	
ישעיהו	ישעיהו נה	ג	הטו אזנכם ולכו אלי שמעו ותחי נפשכם ואכרתה לכם ברית עולם חסדי דוד הנאמנים	
ישעיהו	ישעיהו נה	ד	הן עד לאומים נתתיו נגיד ומצוה לאמים	
ישעיהו	ישעיהו נה	ה	הן גוי לא תדע תקרא וגוי לא ידעוך אליך ירוצו למען יהוה אלהיך ולקדוש ישראל כי פארך	
ישעיהו	ישעיהו נה	ו	דרשו יהוה בהמצאו קראהו בהיותו קרוב	
ישעיהו	ישעיהו נה	ז	יעזב רשע דרכו ואיש און מחשבתיו וישב אל יהוה וירחמהו ואל אלהינו כי ירבה לסלוח	
ישעיהו	ישעיהו נה	ח	כי לא מחשבותי מחשבותיכם ולא דרכיכם דרכי נאם יהוה	
ישעיהו	ישעיהו נה	ט	כי גבהו שמים מארץ כן גבהו דרכי מדרכיכם ומחשבתי ממחשבתיכם	
ישעיהו	ישעיהו נה	י	כי כאשר ירד הגשם והשלג מן השמים ושמה לא ישוב כי אם הרוה את הארץ והולידה והצמיחה ונתן זרע לזרע ולחם לאכל	
ישעיהו	ישעיהו נה	יא	כן יהיה דברי אשר יצא מפי לא ישוב אלי ריקם כי אם עשה את אשר חפצתי והצליח אשר שלחתיו	
ישעיהו	ישעיהו נה	יב	כי בשמחה תצאו ובשלום תובלון ההרים והגבעות יפצחו לפניכם רנה וכל עצי השדה ימחאו כף	
ישעיהו	ישעיהו נה	יג	תחת הנעצוץ יעלה ברוש תחת הסרפד יעלה הדס והיה ליהוה לשם לאות עולם לא יכרת	
ישעיהו	ישעיהו נו	א	כה אמר יהוה שמרו משפט ועשו צדקה כי קרובה ישועתי לבוא וצדקתי להגלות	
ישעיהו	ישעיהו נו	ב	אשרי אנוש יעשה זאת ובן אדם יחזיק בה שמר שבת מחללו ושמר ידו מעשות כל רע	
ישעיהו	ישעיהו נו	ג	ואל יאמר בן הנכר הנלוה אל יהוה לאמר הבדל יבדילני יהוה מעל עמו ואל יאמר הסריס הן אני עץ יבש	
ישעיהו	ישעיהו נו	ד	כי כה אמר יהוה לסריסים אשר ישמרו את שבתותי ובחרו באשר חפצתי ומחזיקים בבריתי	
ישעיהו	ישעיהו נו	ה	ונתתי להם בביתי ובחומתי יד ושם טוב מבנים ומבנות שם עולם אתן לו אשר לא יכרת	
ישעיהו	ישעיהו נו	ו	ובני הנכר הנלוים על יהוה לשרתו ולאהבה את שם יהוה להיות לו לעבדים כל שמר שבת מחללו ומחזיקים בבריתי	
ישעיהו	ישעיהו נו	ז	והביאותים אל הר קדשי ושמחתים בבית תפלתי עולתיהם וזבחיהם לרצון על מזבחי כי ביתי בית תפלה יקרא לכל העמים	
ישעיהו	ישעיהו נו	ח	נאם אדני יהוה מקבץ נדחי ישראל עוד אקבץ עליו לנקבציו	
ישעיהו	ישעיהו נו	ט	כל חיתו שדי אתיו לאכל כל חיתו ביער	
ישעיהו	ישעיהו נו	י	צפו עורים כלם לא ידעו כלם כלבים אלמים לא יוכלו לנבח הזים שכבים אהבי לנום	
ישעיהו	ישעיהו נו	יא	והכלבים עזי נפש לא ידעו שבעה והמה רעים לא ידעו הבין כלם לדרכם פנו איש לבצעו מקצהו	
ישעיהו	ישעיהו נו	יב	אתיו אקחה יין ונסבאה שכר והיה כזה יום מחר גדול יתר מאד	
ישעיהו	ישעיהו נז	א	הצדיק אבד ואין איש שם על לב ואנשי חסד נאספים באין מבין כי מפני הרעה נאסף הצדיק	
ישעיהו	ישעיהו נז	ב	יבוא שלום ינוחו על משכבותם הלך נכחו	
ישעיהו	ישעיהו נז	ג	ואתם קרבו הנה בני עננה זרע מנאף ותזנה	
ישעיהו	ישעיהו נז	ד	על מי תתענגו על מי תרחיבו פה תאריכו לשון הלוא אתם ילדי פשע זרע שקר	
ישעיהו	ישעיהו נז	ה	הנחמים באלים תחת כל עץ רענן שחטי הילדים בנחלים תחת סעפי הסלעים	
ישעיהו	ישעיהו נז	ו	בחלקי נחל חלקך הם הם גורלך גם להם שפכת נסך העלית מנחה העל אלה אנחם	
ישעיהו	ישעיהו נז	ז	על הר גבה ונשא שמת משכבך גם שם עלית לזבח זבח	
ישעיהו	ישעיהו נז	ח	ואחר הדלת והמזוזה שמת זכרונך כי מאתי גלית ותעלי הרחבת משכבך ותכרת לך מהם אהבת משכבם יד חזית	
ישעיהו	ישעיהו נז	ט	ותשרי למלך בשמן ותרבי רקחיך ותשלחי צריך עד מרחק ותשפילי עד שאול	
ישעיהו	ישעיהו נז	י	ברב דרכך יגעת לא אמרת נואש חית ידך מצאת על כן לא חלית	
ישעיהו	ישעיהו נז	יא	ואת מי דאגת ותיראי כי תכזבי ואותי לא זכרת לא שמת על לבך הלא אני מחשה ומעלם ואותי לא תיראי	
ישעיהו	ישעיהו נז	יב	אני אגיד צדקתך ואת מעשיך ולא יועילוך	
ישעיהו	ישעיהו נז	יג	בזעקך יצילך קבוציך ואת כלם ישא רוח יקח הבל והחוסה בי ינחל ארץ ויירש הר קדשי	
ישעיהו	ישעיהו נז	יד	ואמר סלו סלו פנו דרך הרימו מכשול מדרך עמי	
ישעיהו	ישעיהו נז	טו	כי כה אמר רם ונשא שכן עד וקדוש שמו מרום וקדוש אשכון ואת דכא ושפל רוח להחיות רוח שפלים ולהחיות לב נדכאים	
ישעיהו	ישעיהו נז	טז	כי לא לעולם אריב ולא לנצח אקצוף כי רוח מלפני יעטוף ונשמות אני עשיתי	
ישעיהו	ישעיהו נז	יז	בעון בצעו קצפתי ואכהו הסתר ואקצף וילך שובב בדרך לבו	
ישעיהו	ישעיהו נז	יח	דרכיו ראיתי וארפאהו ואנחהו ואשלם נחמים לו ולאבליו	
ישעיהו	ישעיהו נז	יט	בורא נוב שפתים שלום שלום לרחוק ולקרוב אמר יהוה ורפאתיו	
ישעיהו	ישעיהו נז	כ	והרשעים כים נגרש כי השקט לא יוכל ויגרשו מימיו רפש וטיט	
ישעיהו	ישעיהו נז	כא	אין שלום אמר אלהי לרשעים	
ישעיהו	ישעיהו נח	א	קרא בגרון אל תחשך כשופר הרם קולך והגד לעמי פשעם ולבית יעקב חטאתם	
ישעיהו	ישעיהו נח	ב	ואותי יום יום ידרשון ודעת דרכי יחפצון כגוי אשר צדקה עשה ומשפט אלהיו לא עזב ישאלוני משפטי צדק קרבת אלהים יחפצון	
ישעיהו	ישעיהו נח	ג	למה צמנו ולא ראית ענינו נפשנו ולא תדע הן ביום צמכם תמצאו חפץ וכל עצביכם תנגשו	
ישעיהו	ישעיהו נח	ד	הן לריב ומצה תצומו ולהכות באגרף רשע לא תצומו כיום להשמיע במרום קולכם	
ישעיהו	ישעיהו נח	ה	הכזה יהיה צום אבחרהו יום ענות אדם נפשו הלכף כאגמן ראשו ושק ואפר יציע הלזה תקרא צום ויום רצון ליהוה	
ישעיהו	ישעיהו נח	ו	הלוא זה צום אבחרהו פתח חרצבות רשע התר אגדות מוטה ושלח רצוצים חפשים וכל מוטה תנתקו	
ישעיהו	ישעיהו נח	ז	הלוא פרס לרעב לחמך ועניים מרודים תביא בית כי תראה ערם וכסיתו ומבשרך לא תתעלם	
ישעיהו	ישעיהו נח	ח	אז יבקע כשחר אורך וארכתך מהרה תצמח והלך לפניך צדקך כבוד יהוה יאספך	
ישעיהו	ישעיהו נח	ט	אז תקרא ויהוה יענה תשוע ויאמר הנני אם תסיר מתוכך מוטה שלח אצבע ודבר און	
ישעיהו	ישעיהו נח	י	ותפק לרעב נפשך ונפש נענה תשביע וזרח בחשך אורך ואפלתך כצהרים	
ישעיהו	ישעיהו נח	יא	ונחך יהוה תמיד והשביע בצחצחות נפשך ועצמתיך יחליץ והיית כגן רוה וכמוצא מים אשר לא יכזבו מימיו	
ישעיהו	ישעיהו נח	יב	ובנו ממך חרבות עולם מוסדי דור ודור תקומם וקרא לך גדר פרץ משבב נתיבות לשבת	
ישעיהו	ישעיהו נח	יג	אם תשיב משבת רגלך עשות חפציך ביום קדשי וקראת לשבת ענג לקדוש יהוה מכבד וכבדתו מעשות דרכיך ממצוא חפצך ודבר דבר	
ישעיהו	ישעיהו נח	יד	אז תתענג על יהוה והרכבתיך על במותי ארץ והאכלתיך נחלת יעקב אביך כי פי יהוה דבר	
ישעיהו	ישעיהו נט	א	הן לא קצרה יד יהוה מהושיע ולא כבדה אזנו משמוע	
ישעיהו	ישעיהו נט	ב	כי אם עונתיכם היו מבדלים בינכם לבין אלהיכם וחטאותיכם הסתירו פנים מכם משמוע	
ישעיהו	ישעיהו נט	ג	כי כפיכם נגאלו בדם ואצבעותיכם בעון שפתותיכם דברו שקר לשונכם עולה תהגה	
ישעיהו	ישעיהו נט	ד	אין קרא בצדק ואין נשפט באמונה בטוח על תהו ודבר שוא הרו עמל והוליד און	
ישעיהו	ישעיהו נט	ה	ביצי צפעוני בקעו וקורי עכביש יארגו האכל מביציהם ימות והזורה תבקע אפעה	
ישעיהו	ישעיהו נט	ו	קוריהם לא יהיו לבגד ולא יתכסו במעשיהם מעשיהם מעשי און ופעל חמס בכפיהם	
ישעיהו	ישעיהו נט	ז	רגליהם לרע ירצו וימהרו לשפך דם נקי מחשבותיהם מחשבות און שד ושבר במסלותם	
ישעיהו	ישעיהו נט	ח	דרך שלום לא ידעו ואין משפט במעגלותם נתיבותיהם עקשו להם כל דרך בה לא ידע שלום	
ישעיהו	ישעיהו נט	ט	על כן רחק משפט ממנו ולא תשיגנו צדקה נקוה לאור והנה חשך לנגהות באפלות נהלך	
ישעיהו	ישעיהו נט	י	נגששה כעורים קיר וכאין עינים נגששה כשלנו בצהרים כנשף באשמנים כמתים	
ישעיהו	ישעיהו נט	יא	נהמה כדבים כלנו וכיונים הגה נהגה נקוה למשפט ואין לישועה רחקה ממנו	
ישעיהו	ישעיהו נט	יב	כי רבו פשעינו נגדך וחטאותינו ענתה בנו כי פשעינו אתנו ועונתינו ידענום	
ישעיהו	ישעיהו נט	יג	פשע וכחש ביהוה ונסוג מאחר אלהינו דבר עשק וסרה הרו והגו מלב דברי שקר	
ישעיהו	ישעיהו נט	יד	והסג אחור משפט וצדקה מרחוק תעמד כי כשלה ברחוב אמת ונכחה לא תוכל לבוא	
ישעיהו	ישעיהו נט	טו	ותהי האמת נעדרת וסר מרע משתולל וירא יהוה וירע בעיניו כי אין משפט	
ישעיהו	ישעיהו נט	טז	וירא כי אין איש וישתומם כי אין מפגיע ותושע לו זרעו וצדקתו היא סמכתהו	
ישעיהו	ישעיהו נט	יז	וילבש צדקה כשרין וכובע ישועה בראשו וילבש בגדי נקם תלבשת ויעט כמעיל קנאה	
ישעיהו	ישעיהו נט	יח	כעל גמלות כעל ישלם חמה לצריו גמול לאיביו לאיים גמול ישלם	
ישעיהו	ישעיהו נט	יט	וייראו ממערב את שם יהוה וממזרח שמש את כבודו כי יבוא כנהר צר רוח יהוה נססה בו	
ישעיהו	ישעיהו נט	כ	ובא לציון גואל ולשבי פשע ביעקב נאם יהוה	
ישעיהו	ישעיהו נט	כא	ואני זאת בריתי אותם אמר יהוה רוחי אשר עליך ודברי אשר שמתי בפיך לא ימושו מפיך ומפי זרעך ומפי זרע זרעך אמר יהוה מעתה ועד עולם	
ישעיהו	ישעיהו ס	א	קומי אורי כי בא אורך וכבוד יהוה עליך זרח	
ישעיהו	ישעיהו ס	ב	כי הנה החשך יכסה ארץ וערפל לאמים ועליך יזרח יהוה וכבודו עליך יראה	
ישעיהו	ישעיהו ס	ג	והלכו גוים לאורך ומלכים לנגה זרחך	
ישעיהו	ישעיהו ס	ד	שאי סביב עיניך וראי כלם נקבצו באו לך בניך מרחוק יבאו ובנתיך על צד תאמנה	
ישעיהו	ישעיהו ס	ה	אז תראי ונהרת ופחד ורחב לבבך כי יהפך עליך המון ים חיל גוים יבאו לך	
ישעיהו	ישעיהו ס	ו	שפעת גמלים תכסך בכרי מדין ועיפה כלם משבא יבאו זהב ולבונה ישאו ותהלת יהוה יבשרו	
ישעיהו	ישעיהו ס	ז	כל צאן קדר יקבצו לך אילי נביות ישרתונך יעלו על רצון מזבחי ובית תפארתי אפאר	
ישעיהו	ישעיהו ס	ח	מי אלה כעב תעופינה וכיונים אל ארבתיהם	
ישעיהו	ישעיהו ס	ט	כי לי איים יקוו ואניות תרשיש בראשנה להביא בניך מרחוק כספם וזהבם אתם לשם יהוה אלהיך ולקדוש ישראל כי פארך	
ישעיהו	ישעיהו ס	י	ובנו בני נכר חמתיך ומלכיהם ישרתונך כי בקצפי הכיתיך וברצוני רחמתיך	
ישעיהו	ישעיהו ס	יא	ופתחו שעריך תמיד יומם ולילה לא יסגרו להביא אליך חיל גוים ומלכיהם נהוגים	
ישעיהו	ישעיהו ס	יב	כי הגוי והממלכה אשר לא יעבדוך יאבדו והגוים חרב יחרבו	
ישעיהו	ישעיהו ס	יג	כבוד הלבנון אליך יבוא ברוש תדהר ותאשור יחדו לפאר מקום מקדשי ומקום רגלי אכבד	
ישעיהו	ישעיהו ס	יד	והלכו אליך שחוח בני מעניך והשתחוו על כפות רגליך כל מנאציך וקראו לך עיר יהוה ציון קדוש ישראל	
ישעיהו	ישעיהו ס	טו	תחת היותך עזובה ושנואה ואין עובר ושמתיך לגאון עולם משוש דור ודור	
ישעיהו	ישעיהו ס	טז	וינקת חלב גוים ושד מלכים תינקי וידעת כי אני יהוה מושיעך וגאלך אביר יעקב	
ישעיהו	ישעיהו ס	יז	תחת הנחשת אביא זהב ותחת הברזל אביא כסף ותחת העצים נחשת ותחת האבנים ברזל ושמתי פקדתך שלום ונגשיך צדקה	
ישעיהו	ישעיהו ס	יח	לא ישמע עוד חמס בארצך שד ושבר בגבוליך וקראת ישועה חומתיך ושעריך תהלה	
ישעיהו	ישעיהו ס	יט	לא יהיה לך עוד השמש לאור יומם ולנגה הירח לא יאיר לך והיה לך יהוה לאור עולם ואלהיך לתפארתך	
ישעיהו	ישעיהו ס	כ	לא יבוא עוד שמשך וירחך לא יאסף כי יהוה יהיה לך לאור עולם ושלמו ימי אבלך	
ישעיהו	ישעיהו ס	כא	ועמך כלם צדיקים לעולם יירשו ארץ נצר מטעו מעשה ידי להתפאר	
ישעיהו	ישעיהו ס	כב	הקטן יהיה לאלף והצעיר לגוי עצום אני יהוה בעתה אחישנה	
ישעיהו	ישעיהו סא	א	רוח אדני יהוה עלי יען משח יהוה אתי לבשר ענוים שלחני לחבש לנשברי לב לקרא לשבוים דרור ולאסורים פקח קוח	
ישעיהו	ישעיהו סא	ב	לקרא שנת רצון ליהוה ויום נקם לאלהינו לנחם כל אבלים	
ישעיהו	ישעיהו סא	ג	לשום לאבלי ציון לתת להם פאר תחת אפר שמן ששון תחת אבל מעטה תהלה תחת רוח כהה וקרא להם אילי הצדק מטע יהוה להתפאר	
ישעיהו	ישעיהו סא	ד	ובנו חרבות עולם שממות ראשנים יקוממו וחדשו ערי חרב שממות דור ודור	
ישעיהו	ישעיהו סא	ה	ועמדו זרים ורעו צאנכם ובני נכר אכריכם וכרמיכם	
ישעיהו	ישעיהו סא	ו	ואתם כהני יהוה תקראו משרתי אלהינו יאמר לכם חיל גוים תאכלו ובכבודם תתימרו	
ישעיהו	ישעיהו סא	ז	תחת בשתכם משנה וכלמה ירנו חלקם לכן בארצם משנה יירשו שמחת עולם תהיה להם	
ישעיהו	ישעיהו סא	ח	כי אני יהוה אהב משפט שנא גזל בעולה ונתתי פעלתם באמת וברית עולם אכרות להם	
ישעיהו	ישעיהו סא	ט	ונודע בגוים זרעם וצאצאיהם בתוך העמים כל ראיהם יכירום כי הם זרע ברך יהוה	
ישעיהו	ישעיהו סא	י	שוש אשיש ביהוה תגל נפשי באלהי כי הלבישני בגדי ישע מעיל צדקה יעטני כחתן יכהן פאר וככלה תעדה כליה	
ישעיהו	ישעיהו סא	יא	כי כארץ תוציא צמחה וכגנה זרועיה תצמיח כן אדני יהוה יצמיח צדקה ותהלה נגד כל הגוים	
ישעיהו	ישעיהו סב	א	למען ציון לא אחשה ולמען ירושלם לא אשקוט עד יצא כנגה צדקה וישועתה כלפיד יבער	
ישעיהו	ישעיהו סב	ב	וראו גוים צדקך וכל מלכים כבודך וקרא לך שם חדש אשר פי יהוה יקבנו	
ישעיהו	ישעיהו סב	ג	והיית עטרת תפארת ביד יהוה וצנוף מלוכה בכף אלהיך	
ישעיהו	ישעיהו סב	ד	לא יאמר לך עוד עזובה ולארצך לא יאמר עוד שממה כי לך יקרא חפצי בה ולארצך בעולה כי חפץ יהוה בך וארצך תבעל	
ישעיהו	ישעיהו סב	ה	כי יבעל בחור בתולה יבעלוך בניך ומשוש חתן על כלה ישיש עליך אלהיך	
ישעיהו	ישעיהו סב	ו	על חומתיך ירושלם הפקדתי שמרים כל היום וכל הלילה תמיד לא יחשו המזכרים את יהוה אל דמי לכם	
ישעיהו	ישעיהו סב	ז	ואל תתנו דמי לו עד יכונן ועד ישים את ירושלם תהלה בארץ	
ישעיהו	ישעיהו סב	ח	נשבע יהוה בימינו ובזרוע עזו אם אתן את דגנך עוד מאכל לאיביך ואם ישתו בני נכר תירושך אשר יגעת בו	
ישעיהו	ישעיהו סב	ט	כי מאספיו יאכלהו והללו את יהוה ומקבציו ישתהו בחצרות קדשי	
ישעיהו	ישעיהו סב	י	עברו עברו בשערים פנו דרך העם סלו סלו המסלה סקלו מאבן הרימו נס על העמים	
ישעיהו	ישעיהו סב	יא	הנה יהוה השמיע אל קצה הארץ אמרו לבת ציון הנה ישעך בא הנה שכרו אתו ופעלתו לפניו	
ישעיהו	ישעיהו סב	יב	וקראו להם עם הקדש גאולי יהוה ולך יקרא דרושה עיר לא נעזבה	
ישעיהו	ישעיהו סג	א	מי זה בא מאדום חמוץ בגדים מבצרה זה הדור בלבושו צעה ברב כחו אני מדבר בצדקה רב להושיע	
ישעיהו	ישעיהו סג	ב	מדוע אדם ללבושך ובגדיך כדרך בגת	
ישעיהו	ישעיהו סג	ג	פורה דרכתי לבדי ומעמים אין איש אתי ואדרכם באפי וארמסם בחמתי ויז נצחם על בגדי וכל מלבושי אגאלתי	
ישעיהו	ישעיהו סג	ד	כי יום נקם בלבי ושנת גאולי באה	
ישעיהו	ישעיהו סג	ה	ואביט ואין עזר ואשתומם ואין סומך ותושע לי זרעי וחמתי היא סמכתני	
ישעיהו	ישעיהו סג	ו	ואבוס עמים באפי ואשכרם בחמתי ואוריד לארץ נצחם	
ישעיהו	ישעיהו סג	ז	חסדי יהוה אזכיר תהלת יהוה כעל כל אשר גמלנו יהוה ורב טוב לבית ישראל אשר גמלם כרחמיו וכרב חסדיו	
ישעיהו	ישעיהו סג	ח	ויאמר אך עמי המה בנים לא ישקרו ויהי להם למושיע	
ישעיהו	ישעיהו סג	ט	בכל צרתם לא צר ומלאך פניו הושיעם באהבתו ובחמלתו הוא גאלם וינטלם וינשאם כל ימי עולם	
ישעיהו	ישעיהו סג	י	והמה מרו ועצבו את רוח קדשו ויהפך להם לאויב הוא נלחם בם	
ישעיהו	ישעיהו סג	יא	ויזכר ימי עולם משה עמו איה המעלם מים את רעי צאנו איה השם בקרבו את רוח קדשו	
ישעיהו	ישעיהו סג	יב	מוליך לימין משה זרוע תפארתו בוקע מים מפניהם לעשות לו שם עולם	
ישעיהו	ישעיהו סג	יג	מוליכם בתהמות כסוס במדבר לא יכשלו	
ישעיהו	ישעיהו סג	יד	כבהמה בבקעה תרד רוח יהוה תניחנו כן נהגת עמך לעשות לך שם תפארת	
ישעיהו	ישעיהו סג	טו	הבט משמים וראה מזבל קדשך ותפארתך איה קנאתך וגבורתך המון מעיך ורחמיך אלי התאפקו	
ישעיהו	ישעיהו סג	טז	כי אתה אבינו כי אברהם לא ידענו וישראל לא יכירנו אתה יהוה אבינו גאלנו מעולם שמך	
ישעיהו	ישעיהו סג	יז	למה תתענו יהוה מדרכיך תקשיח לבנו מיראתך שוב למען עבדיך שבטי נחלתך	
ישעיהו	ישעיהו סג	יח	למצער ירשו עם קדשך צרינו בוססו מקדשך	
ישעיהו	ישעיהו סג	יט	היינו מעולם לא משלת בם לא נקרא שמך עליהם לוא קרעת שמים ירדת מפניך הרים נזלו	
ישעיהו	ישעיהו סד	א	כקדח אש המסים מים תבעה אש להודיע שמך לצריך מפניך גוים ירגזו	
ישעיהו	ישעיהו סד	ב	בעשותך נוראות לא נקוה ירדת מפניך הרים נזלו	
ישעיהו	ישעיהו סד	ג	ומעולם לא שמעו לא האזינו עין לא ראתה אלהים זולתך יעשה למחכה לו	
ישעיהו	ישעיהו סד	ד	פגעת את שש ועשה צדק בדרכיך יזכרוך הן אתה קצפת ונחטא בהם עולם ונושע	
ישעיהו	ישעיהו סד	ה	ונהי כטמא כלנו וכבגד עדים כל צדקתינו ונבל כעלה כלנו ועוננו כרוח ישאנו	
ישעיהו	ישעיהו סד	ו	ואין קורא בשמך מתעורר להחזיק בך כי הסתרת פניך ממנו ותמוגנו ביד עוננו	
ישעיהו	ישעיהו סד	ז	ועתה יהוה אבינו אתה אנחנו החמר ואתה יצרנו ומעשה ידך כלנו	
ישעיהו	ישעיהו סד	ח	אל תקצף יהוה עד מאד ואל לעד תזכר עון הן הבט נא עמך כלנו	
ישעיהו	ישעיהו סד	ט	ערי קדשך היו מדבר ציון מדבר היתה ירושלם שממה	
ישעיהו	ישעיהו סד	י	בית קדשנו ותפארתנו אשר הללוך אבתינו היה לשרפת אש וכל מחמדינו היה לחרבה	
ישעיהו	ישעיהו סד	יא	העל אלה תתאפק יהוה תחשה ותעננו עד מאד	
ישעיהו	ישעיהו סה	א	נדרשתי ללוא שאלו נמצאתי ללא בקשני אמרתי הנני הנני אל גוי לא קרא בשמי	
ישעיהו	ישעיהו סה	ב	פרשתי ידי כל היום אל עם סורר ההלכים הדרך לא טוב אחר מחשבתיהם	
ישעיהו	ישעיהו סה	ג	העם המכעיסים אותי על פני תמיד זבחים בגנות ומקטרים על הלבנים	
ישעיהו	ישעיהו סה	ד	הישבים בקברים ובנצורים ילינו האכלים בשר החזיר ופרק פגלים כליהם	
ישעיהו	ישעיהו סה	ה	האמרים קרב אליך אל תגש בי כי קדשתיך אלה עשן באפי אש יקדת כל היום	
ישעיהו	ישעיהו סה	ו	הנה כתובה לפני לא אחשה כי אם שלמתי ושלמתי על חיקם	
ישעיהו	ישעיהו סה	ז	עונתיכם ועונת אבותיכם יחדו אמר יהוה אשר קטרו על ההרים ועל הגבעות חרפוני ומדתי פעלתם ראשנה על חיקם	
ישעיהו	ישעיהו סה	ח	כה אמר יהוה כאשר ימצא התירוש באשכול ואמר אל תשחיתהו כי ברכה בו כן אעשה למען עבדי לבלתי השחית הכל	
ישעיהו	ישעיהו סה	ט	והוצאתי מיעקב זרע ומיהודה יורש הרי וירשוה בחירי ועבדי ישכנו שמה	
ישעיהו	ישעיהו סה	י	והיה השרון לנוה צאן ועמק עכור לרבץ בקר לעמי אשר דרשוני	
ישעיהו	ישעיהו סה	יא	ואתם עזבי יהוה השכחים את הר קדשי הערכים לגד שלחן והממלאים למני ממסך	
ישעיהו	ישעיהו סה	יב	ומניתי אתכם לחרב וכלכם לטבח תכרעו יען קראתי ולא עניתם דברתי ולא שמעתם ותעשו הרע בעיני ובאשר לא חפצתי בחרתם	
ישעיהו	ישעיהו סה	יג	לכן כה אמר אדני יהוה הנה עבדי יאכלו ואתם תרעבו הנה עבדי ישתו ואתם תצמאו הנה עבדי ישמחו ואתם תבשו	
ישעיהו	ישעיהו סה	יד	הנה עבדי ירנו מטוב לב ואתם תצעקו מכאב לב ומשבר רוח תילילו	
ישעיהו	ישעיהו סה	טו	והנחתם שמכם לשבועה לבחירי והמיתך אדני יהוה ולעבדיו יקרא שם אחר	
ישעיהו	ישעיהו סה	טז	אשר המתברך בארץ יתברך באלהי אמן והנשבע בארץ ישבע באלהי אמן כי נשכחו הצרות הראשנות וכי נסתרו מעיני	
ישעיהו	ישעיהו סה	יז	כי הנני בורא שמים חדשים וארץ חדשה ולא תזכרנה הראשנות ולא תעלינה על לב	
ישעיהו	ישעיהו סה	יח	כי אם שישו וגילו עדי עד אשר אני בורא כי הנני בורא את ירושלם גילה ועמה משוש	
ישעיהו	ישעיהו סה	יט	וגלתי בירושלם וששתי בעמי ולא ישמע בה עוד קול בכי וקול זעקה	
ישעיהו	ישעיהו סה	כ	לא יהיה משם עוד עול ימים וזקן אשר לא ימלא את ימיו כי הנער בן מאה שנה ימות והחוטא בן מאה שנה יקלל	
ישעיהו	ישעיהו סה	כא	ובנו בתים וישבו ונטעו כרמים ואכלו פרים	
ישעיהו	ישעיהו סה	כב	לא יבנו ואחר ישב לא יטעו ואחר יאכל כי כימי העץ ימי עמי ומעשה ידיהם יבלו בחירי	
ישעיהו	ישעיהו סה	כג	לא ייגעו לריק ולא ילדו לבהלה כי זרע ברוכי יהוה המה וצאצאיהם אתם	
ישעיהו	ישעיהו סה	כד	והיה טרם יקראו ואני אענה עוד הם מדברים ואני אשמע	
ישעיהו	ישעיהו סה	כה	זאב וטלה ירעו כאחד ואריה כבקר יאכל תבן ונחש עפר לחמו לא ירעו ולא ישחיתו בכל הר קדשי אמר יהוה	
ישעיהו	ישעיהו סו	א	כה אמר יהוה השמים כסאי והארץ הדם רגלי אי זה בית אשר תבנו לי ואי זה מקום מנוחתי	
ישעיהו	ישעיהו סו	ב	ואת כל אלה ידי עשתה ויהיו כל אלה נאם יהוה ואל זה אביט אל עני ונכה רוח וחרד על דברי	
ישעיהו	ישעיהו סו	ג	שוחט השור מכה איש זובח השה ערף כלב מעלה מנחה דם חזיר מזכיר לבנה מברך און גם המה בחרו בדרכיהם ובשקוציהם נפשם חפצה	
ישעיהו	ישעיהו סו	ד	גם אני אבחר בתעלליהם ומגורתם אביא להם יען קראתי ואין עונה דברתי ולא שמעו ויעשו הרע בעיני ובאשר לא חפצתי בחרו	
ישעיהו	ישעיהו סו	ה	שמעו דבר יהוה החרדים אל דברו אמרו אחיכם שנאיכם מנדיכם למען שמי יכבד יהוה ונראה בשמחתכם והם יבשו	
ישעיהו	ישעיהו סו	ו	קול שאון מעיר קול מהיכל קול יהוה משלם גמול לאיביו	
ישעיהו	ישעיהו סו	ז	בטרם תחיל ילדה בטרם יבוא חבל לה והמליטה זכר	
ישעיהו	ישעיהו סו	ח	מי שמע כזאת מי ראה כאלה היוחל ארץ ביום אחד אם יולד גוי פעם אחת כי חלה גם ילדה ציון את בניה	
ישעיהו	ישעיהו סו	ט	האני אשביר ולא אוליד יאמר יהוה אם אני המוליד ועצרתי אמר אלהיך	
ישעיהו	ישעיהו סו	י	שמחו את ירושלם וגילו בה כל אהביה שישו אתה משוש כל המתאבלים עליה	
ישעיהו	ישעיהו סו	יא	למען תינקו ושבעתם משד תנחמיה למען תמצו והתענגתם מזיז כבודה	
ישעיהו	ישעיהו סו	יב	כי כה אמר יהוה הנני נטה אליה כנהר שלום וכנחל שוטף כבוד גוים וינקתם על צד תנשאו ועל ברכים תשעשעו	
ישעיהו	ישעיהו סו	יג	כאיש אשר אמו תנחמנו כן אנכי אנחמכם ובירושלם תנחמו	
ישעיהו	ישעיהו סו	יד	וראיתם ושש לבכם ועצמותיכם כדשא תפרחנה ונודעה יד יהוה את עבדיו וזעם את איביו	
ישעיהו	ישעיהו סו	טו	כי הנה יהוה באש יבוא וכסופה מרכבתיו להשיב בחמה אפו וגערתו בלהבי אש	
ישעיהו	ישעיהו סו	טז	כי באש יהוה נשפט ובחרבו את כל בשר ורבו חללי יהוה	
ישעיהו	ישעיהו סו	יז	המתקדשים והמטהרים אל הגנות אחר אחד בתוך אכלי בשר החזיר והשקץ והעכבר יחדו יספו נאם יהוה	
ישעיהו	ישעיהו סו	יח	ואנכי מעשיהם ומחשבתיהם באה לקבץ את כל הגוים והלשנות ובאו וראו את כבודי	
ישעיהו	ישעיהו סו	יט	ושמתי בהם אות ושלחתי מהם פליטים אל הגוים תרשיש פול ולוד משכי קשת תבל ויון האיים הרחקים אשר לא שמעו את שמעי ולא ראו את כבודי והגידו את כבודי בגוים	
ישעיהו	ישעיהו סו	כ	והביאו את כל אחיכם מכל הגוים מנחה ליהוה בסוסים וברכב ובצבים ובפרדים ובכרכרות על הר קדשי ירושלם אמר יהוה כאשר יביאו בני ישראל את המנחה בכלי טהור בית יהוה	
ישעיהו	ישעיהו סו	כא	וגם מהם אקח לכהנים ללוים אמר יהוה	
ישעיהו	ישעיהו סו	כב	כי כאשר השמים החדשים והארץ החדשה אשר אני עשה עמדים לפני נאם יהוה כן יעמד זרעכם ושמכם	
ישעיהו	ישעיהו סו	כג	והיה מדי חדש בחדשו ומדי שבת בשבתו יבוא כל בשר להשתחות לפני אמר יהוה	
ישעיהו	ישעיהו סו	כד	ויצאו וראו בפגרי האנשים הפשעים בי כי תולעתם לא תמות ואשם לא תכבה והיו דראון לכל בשר	
ירמיהו	ירמיהו א	א	דברי ירמיהו בן חלקיהו מן הכהנים אשר בענתות בארץ בנימן	
ירמיהו	ירמיהו א	ב	אשר היה דבר יהוה אליו בימי יאשיהו בן אמון מלך יהודה בשלש עשרה שנה למלכו	
ירמיהו	ירמיהו א	ג	ויהי בימי יהויקים בן יאשיהו מלך יהודה עד תם עשתי עשרה שנה לצדקיהו בן יאשיהו מלך יהודה עד גלות ירושלם בחדש החמישי	
ירמיהו	ירמיהו א	ד	ויהי דבר יהוה אלי לאמר	
ירמיהו	ירמיהו א	ה	בטרם אצורך בבטן ידעתיך ובטרם תצא מרחם הקדשתיך נביא לגוים נתתיך	
ירמיהו	ירמיהו א	ו	ואמר אהה אדני יהוה הנה לא ידעתי דבר כי נער אנכי	
ירמיהו	ירמיהו א	ז	ויאמר יהוה אלי אל תאמר נער אנכי כי על כל אשר אשלחך תלך ואת כל אשר אצוך תדבר	
ירמיהו	ירמיהו א	ח	אל תירא מפניהם כי אתך אני להצלך נאם יהוה	
ירמיהו	ירמיהו א	ט	וישלח יהוה את ידו ויגע על פי ויאמר יהוה אלי הנה נתתי דברי בפיך	
ירמיהו	ירמיהו א	י	ראה הפקדתיך היום הזה על הגוים ועל הממלכות לנתוש ולנתוץ ולהאביד ולהרוס לבנות ולנטוע	
ירמיהו	ירמיהו א	יא	ויהי דבר יהוה אלי לאמר מה אתה ראה ירמיהו ואמר מקל שקד אני ראה	
ירמיהו	ירמיהו א	יב	ויאמר יהוה אלי היטבת לראות כי שקד אני על דברי לעשתו	
ירמיהו	ירמיהו א	יג	ויהי דבר יהוה אלי שנית לאמר מה אתה ראה ואמר סיר נפוח אני ראה ופניו מפני צפונה	
ירמיהו	ירמיהו א	יד	ויאמר יהוה אלי מצפון תפתח הרעה על כל ישבי הארץ	
ירמיהו	ירמיהו א	טו	כי הנני קרא לכל משפחות ממלכות צפונה נאם יהוה ובאו ונתנו איש כסאו פתח שערי ירושלם ועל כל חומתיה סביב ועל כל ערי יהודה	
ירמיהו	ירמיהו א	טז	ודברתי משפטי אותם על כל רעתם אשר עזבוני ויקטרו לאלהים אחרים וישתחוו למעשי ידיהם	
ירמיהו	ירמיהו א	יז	ואתה תאזר מתניך וקמת ודברת אליהם את כל אשר אנכי אצוך אל תחת מפניהם פן אחתך לפניהם	
ירמיהו	ירמיהו א	יח	ואני הנה נתתיך היום לעיר מבצר ולעמוד ברזל ולחמות נחשת על כל הארץ למלכי יהודה לשריה לכהניה ולעם הארץ	
ירמיהו	ירמיהו א	יט	ונלחמו אליך ולא יוכלו לך כי אתך אני נאם יהוה להצילך	
ירמיהו	ירמיהו ב	א	ויהי דבר יהוה אלי לאמר	
ירמיהו	ירמיהו ב	ב	הלך וקראת באזני ירושלם לאמר כה אמר יהוה זכרתי לך חסד נעוריך אהבת כלולתיך לכתך אחרי במדבר בארץ לא זרועה	
ירמיהו	ירמיהו ב	ג	קדש ישראל ליהוה ראשית תבואתה כל אכליו יאשמו רעה תבא אליהם נאם יהוה	
ירמיהו	ירמיהו ב	ד	שמעו דבר יהוה בית יעקב וכל משפחות בית ישראל	
ירמיהו	ירמיהו ב	ה	כה אמר יהוה מה מצאו אבותיכם בי עול כי רחקו מעלי וילכו אחרי ההבל ויהבלו	
ירמיהו	ירמיהו ב	ו	ולא אמרו איה יהוה המעלה אתנו מארץ מצרים המוליך אתנו במדבר בארץ ערבה ושוחה בארץ ציה וצלמות בארץ לא עבר בה איש ולא ישב אדם שם	
ירמיהו	ירמיהו ב	ז	ואביא אתכם אל ארץ הכרמל לאכל פריה וטובה ותבאו ותטמאו את ארצי ונחלתי שמתם לתועבה	
ירמיהו	ירמיהו ב	ח	הכהנים לא אמרו איה יהוה ותפשי התורה לא ידעוני והרעים פשעו בי והנביאים נבאו בבעל ואחרי לא יועלו הלכו	
ירמיהו	ירמיהו ב	ט	לכן עד אריב אתכם נאם יהוה ואת בני בניכם אריב	
ירמיהו	ירמיהו ב	י	כי עברו איי כתיים וראו וקדר שלחו והתבוננו מאד וראו הן היתה כזאת	
ירמיהו	ירמיהו ב	יא	ההימיר גוי אלהים והמה לא אלהים ועמי המיר כבודו בלוא יועיל	
ירמיהו	ירמיהו ב	יב	שמו שמים על זאת ושערו חרבו מאד נאם יהוה	
ירמיהו	ירמיהו ב	יג	כי שתים רעות עשה עמי אתי עזבו מקור מים חיים לחצב להם בארות בארת נשברים אשר לא יכלו המים	
ירמיהו	ירמיהו ב	יד	העבד ישראל אם יליד בית הוא מדוע היה לבז	
ירמיהו	ירמיהו ב	טו	עליו ישאגו כפרים נתנו קולם וישיתו ארצו לשמה עריו נצתה מבלי ישב	
ירמיהו	ירמיהו ב	טז	גם בני נף ותחפנס ירעוך קדקד	
ירמיהו	ירמיהו ב	יז	הלוא זאת תעשה לך עזבך את יהוה אלהיך בעת מוליכך בדרך	
ירמיהו	ירמיהו ב	יח	ועתה מה לך לדרך מצרים לשתות מי שחור ומה לך לדרך אשור לשתות מי נהר	
ירמיהו	ירמיהו ב	יט	תיסרך רעתך ומשבותיך תוכחך ודעי וראי כי רע ומר עזבך את יהוה אלהיך ולא פחדתי אליך נאם אדני יהוה צבאות	
ירמיהו	ירמיהו ב	כ	כי מעולם שברתי עלך נתקתי מוסרתיך ותאמרי לא אעבד כי על כל גבעה גבהה ותחת כל עץ רענן את צעה זנה	
ירמיהו	ירמיהו ב	כא	ואנכי נטעתיך שרק כלה זרע אמת ואיך נהפכת לי סורי הגפן נכריה	
ירמיהו	ירמיהו ב	כב	כי אם תכבסי בנתר ותרבי לך ברית נכתם עונך לפני נאם אדני יהוה	
ירמיהו	ירמיהו ב	כג	איך תאמרי לא נטמאתי אחרי הבעלים לא הלכתי ראי דרכך בגיא דעי מה עשית בכרה קלה משרכת דרכיה	
ירמיהו	ירמיהו ב	כד	פרה למד מדבר באות נפשו שאפה רוח תאנתה מי ישיבנה כל מבקשיה לא ייעפו בחדשה ימצאונה	
ירמיהו	ירמיהו ב	כה	מנעי רגלך מיחף וגורנך מצמאה ותאמרי נואש לוא כי אהבתי זרים ואחריהם אלך	
ירמיהו	ירמיהו ב	כו	כבשת גנב כי ימצא כן הבישו בית ישראל המה מלכיהם שריהם וכהניהם ונביאיהם	
ירמיהו	ירמיהו ב	כז	אמרים לעץ אבי אתה ולאבן את ילדתני כי פנו אלי ערף ולא פנים ובעת רעתם יאמרו קומה והושיענו	
ירמיהו	ירמיהו ב	כח	ואיה אלהיך אשר עשית לך יקומו אם יושיעוך בעת רעתך כי מספר עריך היו אלהיך יהודה	
ירמיהו	ירמיהו ב	כט	למה תריבו אלי כלכם פשעתם בי נאם יהוה	
ירמיהו	ירמיהו ב	ל	לשוא הכיתי את בניכם מוסר לא לקחו אכלה חרבכם נביאיכם כאריה משחית	
ירמיהו	ירמיהו ב	לא	הדור אתם ראו דבר יהוה המדבר הייתי לישראל אם ארץ מאפליה מדוע אמרו עמי רדנו לוא נבוא עוד אליך	
ירמיהו	ירמיהו ב	לב	התשכח בתולה עדיה כלה קשריה ועמי שכחוני ימים אין מספר	
ירמיהו	ירמיהו ב	לג	מה תיטבי דרכך לבקש אהבה לכן גם את הרעות למדתי את דרכיך	
ירמיהו	ירמיהו ב	לד	גם בכנפיך נמצאו דם נפשות אביונים נקיים לא במחתרת מצאתים כי על כל אלה	
ירמיהו	ירמיהו ב	לה	ותאמרי כי נקיתי אך שב אפו ממני הנני נשפט אותך על אמרך לא חטאתי	
ירמיהו	ירמיהו ב	לו	מה תזלי מאד לשנות את דרכך גם ממצרים תבושי כאשר בשת מאשור	
ירמיהו	ירמיהו ב	לז	גם מאת זה תצאי וידיך על ראשך כי מאס יהוה במבטחיך ולא תצליחי להם	
ירמיהו	ירמיהו ג	א	לאמר הן ישלח איש את אשתו והלכה מאתו והיתה לאיש אחר הישוב אליה עוד הלוא חנוף תחנף הארץ ההיא ואת זנית רעים רבים ושוב אלי נאם יהוה	
ירמיהו	ירמיהו ג	ב	שאי עיניך על שפים וראי איפה לא שגלת על דרכים ישבת להם כערבי במדבר ותחניפי ארץ בזנותיך וברעתך	
ירמיהו	ירמיהו ג	ג	וימנעו רבבים ומלקוש לוא היה ומצח אשה זונה היה לך מאנת הכלם	
ירמיהו	ירמיהו ג	ד	הלוא מעתה קראתי לי אבי אלוף נערי אתה	
ירמיהו	ירמיהו ג	ה	הינטר לעולם אם ישמר לנצח הנה דברתי ותעשי הרעות ותוכל	
ירמיהו	ירמיהו ג	ו	ויאמר יהוה אלי בימי יאשיהו המלך הראית אשר עשתה משבה ישראל הלכה היא על כל הר גבה ואל תחת כל עץ רענן ותזני שם	
ירמיהו	ירמיהו ג	ז	ואמר אחרי עשותה את כל אלה אלי תשוב ולא שבה ותראה בגודה אחותה יהודה	
ירמיהו	ירמיהו ג	ח	וארא כי על כל אדות אשר נאפה משבה ישראל שלחתיה ואתן את ספר כריתתיה אליה ולא יראה בגדה יהודה אחותה ותלך ותזן גם היא	
ירמיהו	ירמיהו ג	ט	והיה מקל זנותה ותחנף את הארץ ותנאף את האבן ואת העץ	
ירמיהו	ירמיהו ג	י	וגם בכל זאת לא שבה אלי בגודה אחותה יהודה בכל לבה כי אם בשקר נאם יהוה	
ירמיהו	ירמיהו ג	יא	ויאמר יהוה אלי צדקה נפשה משבה ישראל מבגדה יהודה	
ירמיהו	ירמיהו ג	יב	הלך וקראת את הדברים האלה צפונה ואמרת שובה משבה ישראל נאם יהוה לוא אפיל פני בכם כי חסיד אני נאם יהוה לא אטור לעולם	
ירמיהו	ירמיהו ג	יג	אך דעי עונך כי ביהוה אלהיך פשעת ותפזרי את דרכיך לזרים תחת כל עץ רענן ובקולי לא שמעתם נאם יהוה	
ירמיהו	ירמיהו ג	יד	שובו בנים שובבים נאם יהוה כי אנכי בעלתי בכם ולקחתי אתכם אחד מעיר ושנים ממשפחה והבאתי אתכם ציון	
ירמיהו	ירמיהו ג	טו	ונתתי לכם רעים כלבי ורעו אתכם דעה והשכיל	
ירמיהו	ירמיהו ג	טז	והיה כי תרבו ופריתם בארץ בימים ההמה נאם יהוה לא יאמרו עוד ארון ברית יהוה ולא יעלה על לב ולא יזכרו בו ולא יפקדו ולא יעשה עוד	
ירמיהו	ירמיהו ג	יז	בעת ההיא יקראו לירושלם כסא יהוה ונקוו אליה כל הגוים לשם יהוה לירושלם ולא ילכו עוד אחרי שררות לבם הרע	
ירמיהו	ירמיהו ג	יח	בימים ההמה ילכו בית יהודה על בית ישראל ויבאו יחדו מארץ צפון על הארץ אשר הנחלתי את אבותיכם	
ירמיהו	ירמיהו ג	יט	ואנכי אמרתי איך אשיתך בבנים ואתן לך ארץ חמדה נחלת צבי צבאות גוים ואמר אבי תקראו לי ומאחרי לא תשובו	
ירמיהו	ירמיהו ג	כ	אכן בגדה אשה מרעה כן בגדתם בי בית ישראל נאם יהוה	
ירמיהו	ירמיהו ג	כא	קול על שפיים נשמע בכי תחנוני בני ישראל כי העוו את דרכם שכחו את יהוה אלהיהם	
ירמיהו	ירמיהו ג	כב	שובו בנים שובבים ארפה משובתיכם הננו אתנו לך כי אתה יהוה אלהינו	
ירמיהו	ירמיהו ג	כג	אכן לשקר מגבעות המון הרים אכן ביהוה אלהינו תשועת ישראל	
ירמיהו	ירמיהו ג	כד	והבשת אכלה את יגיע אבותינו מנעורינו את צאנם ואת בקרם את בניהם ואת בנותיהם	
ירמיהו	ירמיהו ג	כה	נשכבה בבשתנו ותכסנו כלמתנו כי ליהוה אלהינו חטאנו אנחנו ואבותינו מנעורינו ועד היום הזה ולא שמענו בקול יהוה אלהינו	
ירמיהו	ירמיהו ד	א	אם תשוב ישראל נאם יהוה אלי תשוב ואם תסיר שקוציך מפני ולא תנוד	
ירמיהו	ירמיהו ד	ב	ונשבעת חי יהוה באמת במשפט ובצדקה והתברכו בו גוים ובו יתהללו	
ירמיהו	ירמיהו ד	ג	כי כה אמר יהוה לאיש יהודה ולירושלם נירו לכם ניר ואל תזרעו אל קוצים	
ירמיהו	ירמיהו ד	ד	המלו ליהוה והסרו ערלות לבבכם איש יהודה וישבי ירושלם פן תצא כאש חמתי ובערה ואין מכבה מפני רע מעלליכם	
ירמיהו	ירמיהו ד	ה	הגידו ביהודה ובירושלם השמיעו ואמרו ותקעו שופר בארץ קראו מלאו ואמרו האספו ונבואה אל ערי המבצר	
ירמיהו	ירמיהו ד	ו	שאו נס ציונה העיזו אל תעמדו כי רעה אנכי מביא מצפון ושבר גדול	
ירמיהו	ירמיהו ד	ז	עלה אריה מסבכו ומשחית גוים נסע יצא ממקמו לשום ארצך לשמה עריך תצינה מאין יושב	
ירמיהו	ירמיהו ד	ח	על זאת חגרו שקים ספדו והילילו כי לא שב חרון אף יהוה ממנו	
ירמיהו	ירמיהו ד	ט	והיה ביום ההוא נאם יהוה יאבד לב המלך ולב השרים ונשמו הכהנים והנביאים יתמהו	
ירמיהו	ירמיהו ד	י	ואמר אהה אדני יהוה אכן השא השאת לעם הזה ולירושלם לאמר שלום יהיה לכם ונגעה חרב עד הנפש	
ירמיהו	ירמיהו ד	יא	בעת ההיא יאמר לעם הזה ולירושלם רוח צח שפיים במדבר דרך בת עמי לוא לזרות ולוא להבר	
ירמיהו	ירמיהו ד	יב	רוח מלא מאלה יבוא לי עתה גם אני אדבר משפטים אותם	
ירמיהו	ירמיהו ד	יג	הנה כעננים יעלה וכסופה מרכבותיו קלו מנשרים סוסיו אוי לנו כי שדדנו	
ירמיהו	ירמיהו ד	יד	כבסי מרעה לבך ירושלם למען תושעי עד מתי תלין בקרבך מחשבות אונך	
ירמיהו	ירמיהו ד	טו	כי קול מגיד מדן ומשמיע און מהר אפרים	
ירמיהו	ירמיהו ד	טז	הזכירו לגוים הנה השמיעו על ירושלם נצרים באים מארץ המרחק ויתנו על ערי יהודה קולם	
ירמיהו	ירמיהו ד	יז	כשמרי שדי היו עליה מסביב כי אתי מרתה נאם יהוה	
ירמיהו	ירמיהו ד	יח	דרכך ומעלליך עשו אלה לך זאת רעתך כי מר כי נגע עד לבך	
ירמיהו	ירמיהו ד	יט	מעי מעי אחולה קירות לבי המה לי לבי לא אחריש כי קול שופר שמעתי נפשי תרועת מלחמה	
ירמיהו	ירמיהו ד	כ	שבר על שבר נקרא כי שדדה כל הארץ פתאם שדדו אהלי רגע יריעתי	
ירמיהו	ירמיהו ד	כא	עד מתי אראה נס אשמעה קול שופר	
ירמיהו	ירמיהו ד	כב	כי אויל עמי אותי לא ידעו בנים סכלים המה ולא נבונים המה חכמים המה להרע ולהיטיב לא ידעו	
ירמיהו	ירמיהו ד	כג	ראיתי את הארץ והנה תהו ובהו ואל השמים ואין אורם	
ירמיהו	ירמיהו ד	כד	ראיתי ההרים והנה רעשים וכל הגבעות התקלקלו	
ירמיהו	ירמיהו ד	כה	ראיתי והנה אין האדם וכל עוף השמים נדדו	
ירמיהו	ירמיהו ד	כו	ראיתי והנה הכרמל המדבר וכל עריו נתצו מפני יהוה מפני חרון אפו	
ירמיהו	ירמיהו ד	כז	כי כה אמר יהוה שממה תהיה כל הארץ וכלה לא אעשה	
ירמיהו	ירמיהו ד	כח	על זאת תאבל הארץ וקדרו השמים ממעל על כי דברתי זמתי ולא נחמתי ולא אשוב ממנה	
ירמיהו	ירמיהו ד	כט	מקול פרש ורמה קשת ברחת כל העיר באו בעבים ובכפים עלו כל העיר עזובה ואין יושב בהן איש	
ירמיהו	ירמיהו ד	ל	ואתי שדוד מה תעשי כי תלבשי שני כי תעדי עדי זהב כי תקרעי בפוך עיניך לשוא תתיפי מאסו בך עגבים נפשך יבקשו	
ירמיהו	ירמיהו ד	לא	כי קול כחולה שמעתי צרה כמבכירה קול בת ציון תתיפח תפרש כפיה אוי נא לי כי עיפה נפשי להרגים	
ירמיהו	ירמיהו ה	א	שוטטו בחוצות ירושלם וראו נא ודעו ובקשו ברחובותיה אם תמצאו איש אם יש עשה משפט מבקש אמונה ואסלח לה	
ירמיהו	ירמיהו ה	ב	ואם חי יהוה יאמרו לכן לשקר ישבעו	
ירמיהו	ירמיהו ה	ג	יהוה עיניך הלוא לאמונה הכיתה אתם ולא חלו כליתם מאנו קחת מוסר חזקו פניהם מסלע מאנו לשוב	
ירמיהו	ירמיהו ה	ד	ואני אמרתי אך דלים הם נואלו כי לא ידעו דרך יהוה משפט אלהיהם	
ירמיהו	ירמיהו ה	ה	אלכה לי אל הגדלים ואדברה אותם כי המה ידעו דרך יהוה משפט אלהיהם אך המה יחדו שברו על נתקו מוסרות	
ירמיהו	ירמיהו ה	ו	על כן הכם אריה מיער זאב ערבות ישדדם נמר שקד על עריהם כל היוצא מהנה יטרף כי רבו פשעיהם עצמו משבותיהם	
ירמיהו	ירמיהו ה	ז	אי לזאת אסלוח לך בניך עזבוני וישבעו בלא אלהים ואשבע אותם וינאפו ובית זונה יתגדדו	
ירמיהו	ירמיהו ה	ח	סוסים מיזנים משכים היו איש אל אשת רעהו יצהלו	
ירמיהו	ירמיהו ה	ט	העל אלה לוא אפקד נאם יהוה ואם בגוי אשר כזה לא תתנקם נפשי	
ירמיהו	ירמיהו ה	י	עלו בשרותיה ושחתו וכלה אל תעשו הסירו נטישותיה כי לוא ליהוה המה	
ירמיהו	ירמיהו ה	יא	כי בגוד בגדו בי בית ישראל ובית יהודה נאם יהוה	
ירמיהו	ירמיהו ה	יב	כחשו ביהוה ויאמרו לא הוא ולא תבוא עלינו רעה וחרב ורעב לוא נראה	
ירמיהו	ירמיהו ה	יג	והנביאים יהיו לרוח והדבר אין בהם כה יעשה להם	
ירמיהו	ירמיהו ה	יד	לכן כה אמר יהוה אלהי צבאות יען דברכם את הדבר הזה הנני נתן דברי בפיך לאש והעם הזה עצים ואכלתם	
ירמיהו	ירמיהו ה	טו	הנני מביא עליכם גוי ממרחק בית ישראל נאם יהוה גוי איתן הוא גוי מעולם הוא גוי לא תדע לשנו ולא תשמע מה ידבר	
ירמיהו	ירמיהו ה	טז	אשפתו כקבר פתוח כלם גבורים	
ירמיהו	ירמיהו ה	יז	ואכל קצירך ולחמך יאכלו בניך ובנותיך יאכל צאנך ובקרך יאכל גפנך ותאנתך ירשש ערי מבצריך אשר אתה בוטח בהנה בחרב	
ירמיהו	ירמיהו ה	יח	וגם בימים ההמה נאם יהוה לא אעשה אתכם כלה	
ירמיהו	ירמיהו ה	יט	והיה כי תאמרו תחת מה עשה יהוה אלהינו לנו את כל אלה ואמרת אליהם כאשר עזבתם אותי ותעבדו אלהי נכר בארצכם כן תעבדו זרים בארץ לא לכם	
ירמיהו	ירמיהו ה	כ	הגידו זאת בבית יעקב והשמיעוה ביהודה לאמר	
ירמיהו	ירמיהו ה	כא	שמעו נא זאת עם סכל ואין לב עינים להם ולא יראו אזנים להם ולא ישמעו	
ירמיהו	ירמיהו ה	כב	האותי לא תיראו נאם יהוה אם מפני לא תחילו אשר שמתי חול גבול לים חק עולם ולא יעברנהו ויתגעשו ולא יוכלו והמו גליו ולא יעברנהו	
ירמיהו	ירמיהו ה	כג	ולעם הזה היה לב סורר ומורה סרו וילכו	
ירמיהו	ירמיהו ה	כד	ולא אמרו בלבבם נירא נא את יהוה אלהינו הנתן גשם וירה ומלקוש בעתו שבעות חקות קציר ישמר לנו	
ירמיהו	ירמיהו ה	כה	עונותיכם הטו אלה וחטאותיכם מנעו הטוב מכם	
ירמיהו	ירמיהו ה	כו	כי נמצאו בעמי רשעים ישור כשך יקושים הציבו משחית אנשים ילכדו	
ירמיהו	ירמיהו ה	כז	ככלוב מלא עוף כן בתיהם מלאים מרמה על כן גדלו ויעשירו	
ירמיהו	ירמיהו ה	כח	שמנו עשתו גם עברו דברי רע דין לא דנו דין יתום ויצליחו ומשפט אביונים לא שפטו	
ירמיהו	ירמיהו ה	כט	העל אלה לא אפקד נאם יהוה אם בגוי אשר כזה לא תתנקם נפשי	
ירמיהו	ירמיהו ה	ל	שמה ושערורה נהיתה בארץ	
ירמיהו	ירמיהו ה	לא	הנביאים נבאו בשקר והכהנים ירדו על ידיהם ועמי אהבו כן ומה תעשו לאחריתה	
ירמיהו	ירמיהו ו	א	העזו בני בנימן מקרב ירושלם ובתקוע תקעו שופר ועל בית הכרם שאו משאת כי רעה נשקפה מצפון ושבר גדול	
ירמיהו	ירמיהו ו	ב	הנוה והמענגה דמיתי בת ציון	
ירמיהו	ירמיהו ו	ג	אליה יבאו רעים ועדריהם תקעו עליה אהלים סביב רעו איש את ידו	
ירמיהו	ירמיהו ו	ד	קדשו עליה מלחמה קומו ונעלה בצהרים אוי לנו כי פנה היום כי ינטו צללי ערב	
ירמיהו	ירמיהו ו	ה	קומו ונעלה בלילה ונשחיתה ארמנותיה	
ירמיהו	ירמיהו ו	ו	כי כה אמר יהוה צבאות כרתו עצה ושפכו על ירושלם סללה היא העיר הפקד כלה עשק בקרבה	
ירמיהו	ירמיהו ו	ז	כהקיר בור מימיה כן הקרה רעתה חמס ושד ישמע בה על פני תמיד חלי ומכה	
ירמיהו	ירמיהו ו	ח	הוסרי ירושלם פן תקע נפשי ממך פן אשימך שממה ארץ לוא נושבה	
ירמיהו	ירמיהו ו	ט	כה אמר יהוה צבאות עולל יעוללו כגפן שארית ישראל השב ידך כבוצר על סלסלות	
ירמיהו	ירמיהו ו	י	על מי אדברה ואעידה וישמעו הנה ערלה אזנם ולא יוכלו להקשיב הנה דבר יהוה היה להם לחרפה לא יחפצו בו	
ירמיהו	ירמיהו ו	יא	ואת חמת יהוה מלאתי נלאיתי הכיל שפך על עולל בחוץ ועל סוד בחורים יחדו כי גם איש עם אשה ילכדו זקן עם מלא ימים	
ירמיהו	ירמיהו ו	יב	ונסבו בתיהם לאחרים שדות ונשים יחדו כי אטה את ידי על ישבי הארץ נאם יהוה	
ירמיהו	ירמיהו ו	יג	כי מקטנם ועד גדולם כלו בוצע בצע ומנביא ועד כהן כלו עשה שקר	
ירמיהו	ירמיהו ו	יד	וירפאו את שבר עמי על נקלה לאמר שלום שלום ואין שלום	
ירמיהו	ירמיהו ו	טו	הבישו כי תועבה עשו גם בוש לא יבושו גם הכלים לא ידעו לכן יפלו בנפלים בעת פקדתים יכשלו אמר יהוה	
ירמיהו	ירמיהו ו	טז	כה אמר יהוה עמדו על דרכים וראו ושאלו לנתבות עולם אי זה דרך הטוב ולכו בה ומצאו מרגוע לנפשכם ויאמרו לא נלך	
ירמיהו	ירמיהו ו	יז	והקמתי עליכם צפים הקשיבו לקול שופר ויאמרו לא נקשיב	
ירמיהו	ירמיהו ו	יח	לכן שמעו הגוים ודעי עדה את אשר בם	
ירמיהו	ירמיהו ו	יט	שמעי הארץ הנה אנכי מביא רעה אל העם הזה פרי מחשבותם כי על דברי לא הקשיבו ותורתי וימאסו בה	
ירמיהו	ירמיהו ו	כ	למה זה לי לבונה משבא תבוא וקנה הטוב מארץ מרחק עלותיכם לא לרצון וזבחיכם לא ערבו לי	
ירמיהו	ירמיהו ו	כא	לכן כה אמר יהוה הנני נתן אל העם הזה מכשלים וכשלו בם אבות ובנים יחדו שכן ורעו יאבדו	
ירמיהו	ירמיהו ו	כב	כה אמר יהוה הנה עם בא מארץ צפון וגוי גדול יעור מירכתי ארץ	
ירמיהו	ירמיהו ו	כג	קשת וכידון יחזיקו אכזרי הוא ולא ירחמו קולם כים יהמה ועל סוסים ירכבו ערוך כאיש למלחמה עליך בת ציון	
ירמיהו	ירמיהו ו	כד	שמענו את שמעו רפו ידינו צרה החזיקתנו חיל כיולדה	
ירמיהו	ירמיהו ו	כה	אל תצאי השדה ובדרך אל תלכי כי חרב לאיב מגור מסביב	
ירמיהו	ירמיהו ו	כו	בת עמי חגרי שק והתפלשי באפר אבל יחיד עשי לך מספד תמרורים כי פתאם יבא השדד עלינו	
ירמיהו	ירמיהו ו	כז	בחון נתתיך בעמי מבצר ותדע ובחנת את דרכם	
ירמיהו	ירמיהו ו	כח	כלם סרי סוררים הלכי רכיל נחשת וברזל כלם משחיתים המה	
ירמיהו	ירמיהו ו	כט	נחר מפח מאשתם עפרת לשוא צרף צרוף ורעים לא נתקו	
ירמיהו	ירמיהו ו	ל	כסף נמאס קראו להם כי מאס יהוה בהם	
ירמיהו	ירמיהו ז	א	הדבר אשר היה אל ירמיהו מאת יהוה לאמר	
ירמיהו	ירמיהו ז	ב	עמד בשער בית יהוה וקראת שם את הדבר הזה ואמרת שמעו דבר יהוה כל יהודה הבאים בשערים האלה להשתחות ליהוה	
ירמיהו	ירמיהו ז	ג	כה אמר יהוה צבאות אלהי ישראל היטיבו דרכיכם ומעלליכם ואשכנה אתכם במקום הזה	
ירמיהו	ירמיהו ז	ד	אל תבטחו לכם אל דברי השקר לאמר היכל יהוה היכל יהוה היכל יהוה המה	
ירמיהו	ירמיהו ז	ה	כי אם היטיב תיטיבו את דרכיכם ואת מעלליכם אם עשו תעשו משפט בין איש ובין רעהו	
ירמיהו	ירמיהו ז	ו	גר יתום ואלמנה לא תעשקו ודם נקי אל תשפכו במקום הזה ואחרי אלהים אחרים לא תלכו לרע לכם	
ירמיהו	ירמיהו ז	ז	ושכנתי אתכם במקום הזה בארץ אשר נתתי לאבותיכם למן עולם ועד עולם	
ירמיהו	ירמיהו ז	ח	הנה אתם בטחים לכם על דברי השקר לבלתי הועיל	
ירמיהו	ירמיהו ז	ט	הגנב רצח ונאף והשבע לשקר וקטר לבעל והלך אחרי אלהים אחרים אשר לא ידעתם	
ירמיהו	ירמיהו ז	י	ובאתם ועמדתם לפני בבית הזה אשר נקרא שמי עליו ואמרתם נצלנו למען עשות את כל התועבות האלה	
ירמיהו	ירמיהו ז	יא	המערת פרצים היה הבית הזה אשר נקרא שמי עליו בעיניכם גם אנכי הנה ראיתי נאם יהוה	
ירמיהו	ירמיהו ז	יב	כי לכו נא אל מקומי אשר בשילו אשר שכנתי שמי שם בראשונה וראו את אשר עשיתי לו מפני רעת עמי ישראל	
ירמיהו	ירמיהו ז	יג	ועתה יען עשותכם את כל המעשים האלה נאם יהוה ואדבר אליכם השכם ודבר ולא שמעתם ואקרא אתכם ולא עניתם	
ירמיהו	ירמיהו ז	יד	ועשיתי לבית אשר נקרא שמי עליו אשר אתם בטחים בו ולמקום אשר נתתי לכם ולאבותיכם כאשר עשיתי לשלו	
ירמיהו	ירמיהו ז	טו	והשלכתי אתכם מעל פני כאשר השלכתי את כל אחיכם את כל זרע אפרים	
ירמיהו	ירמיהו ז	טז	ואתה אל תתפלל בעד העם הזה ואל תשא בעדם רנה ותפלה ואל תפגע בי כי אינני שמע אתך	
ירמיהו	ירמיהו ז	יז	האינך ראה מה המה עשים בערי יהודה ובחצות ירושלם	
ירמיהו	ירמיהו ז	יח	הבנים מלקטים עצים והאבות מבערים את האש והנשים לשות בצק לעשות כונים למלכת השמים והסך נסכים לאלהים אחרים למען הכעסני	
ירמיהו	ירמיהו ז	יט	האתי הם מכעסים נאם יהוה הלוא אתם למען בשת פניהם	
ירמיהו	ירמיהו ז	כ	לכן כה אמר אדני יהוה הנה אפי וחמתי נתכת אל המקום הזה על האדם ועל הבהמה ועל עץ השדה ועל פרי האדמה ובערה ולא תכבה	
ירמיהו	ירמיהו ז	כא	כה אמר יהוה צבאות אלהי ישראל עלותיכם ספו על זבחיכם ואכלו בשר	
ירמיהו	ירמיהו ז	כב	כי לא דברתי את אבותיכם ולא צויתים ביום הוציא אותם מארץ מצרים על דברי עולה וזבח	
ירמיהו	ירמיהו ז	כג	כי אם את הדבר הזה צויתי אותם לאמר שמעו בקולי והייתי לכם לאלהים ואתם תהיו לי לעם והלכתם בכל הדרך אשר אצוה אתכם למען ייטב לכם	
ירמיהו	ירמיהו ז	כד	ולא שמעו ולא הטו את אזנם וילכו במעצות בשררות לבם הרע ויהיו לאחור ולא לפנים	
ירמיהו	ירמיהו ז	כה	למן היום אשר יצאו אבותיכם מארץ מצרים עד היום הזה ואשלח אליכם את כל עבדי הנביאים יום השכם ושלח	
ירמיהו	ירמיהו ז	כו	ולוא שמעו אלי ולא הטו את אזנם ויקשו את ערפם הרעו מאבותם	
ירמיהו	ירמיהו ז	כז	ודברת אליהם את כל הדברים האלה ולא ישמעו אליך וקראת אליהם ולא יענוכה	
ירמיהו	ירמיהו ז	כח	ואמרת אליהם זה הגוי אשר לוא שמעו בקול יהוה אלהיו ולא לקחו מוסר אבדה האמונה ונכרתה מפיהם	
ירמיהו	ירמיהו ז	כט	גזי נזרך והשליכי ושאי על שפים קינה כי מאס יהוה ויטש את דור עברתו	
ירמיהו	ירמיהו ז	ל	כי עשו בני יהודה הרע בעיני נאום יהוה שמו שקוציהם בבית אשר נקרא שמי עליו לטמאו	
ירמיהו	ירמיהו ז	לא	ובנו במות התפת אשר בגיא בן הנם לשרף את בניהם ואת בנתיהם באש אשר לא צויתי ולא עלתה על לבי	
ירמיהו	ירמיהו ז	לב	לכן הנה ימים באים נאם יהוה ולא יאמר עוד התפת וגיא בן הנם כי אם גיא ההרגה וקברו בתפת מאין מקום	
ירמיהו	ירמיהו ז	לג	והיתה נבלת העם הזה למאכל לעוף השמים ולבהמת הארץ ואין מחריד	
ירמיהו	ירמיהו ז	לד	והשבתי מערי יהודה ומחצות ירושלם קול ששון וקול שמחה קול חתן וקול כלה כי לחרבה תהיה הארץ	
ירמיהו	ירמיהו ח	א	בעת ההיא נאם יהוה ויציאו את עצמות מלכי יהודה ואת עצמות שריו ואת עצמות הכהנים ואת עצמות הנביאים ואת עצמות יושבי ירושלם מקבריהם	
ירמיהו	ירמיהו ח	ב	ושטחום לשמש ולירח ולכל צבא השמים אשר אהבום ואשר עבדום ואשר הלכו אחריהם ואשר דרשום ואשר השתחוו להם לא יאספו ולא יקברו לדמן על פני האדמה יהיו	
ירמיהו	ירמיהו ח	ג	ונבחר מות מחיים לכל השארית הנשארים מן המשפחה הרעה הזאת בכל המקמות הנשארים אשר הדחתים שם נאם יהוה צבאות	
ירמיהו	ירמיהו ח	ד	ואמרת אליהם כה אמר יהוה היפלו ולא יקומו אם ישוב ולא ישוב	
ירמיהו	ירמיהו ח	ה	מדוע שובבה העם הזה ירושלם משבה נצחת החזיקו בתרמית מאנו לשוב	
ירמיהו	ירמיהו ח	ו	הקשבתי ואשמע לוא כן ידברו אין איש נחם על רעתו לאמר מה עשיתי כלה שב במרצותם כסוס שוטף במלחמה	
ירמיהו	ירמיהו ח	ז	גם חסידה בשמים ידעה מועדיה ותר וסוס ועגור שמרו את עת באנה ועמי לא ידעו את משפט יהוה	
ירמיהו	ירמיהו ח	ח	איכה תאמרו חכמים אנחנו ותורת יהוה אתנו אכן הנה לשקר עשה עט שקר ספרים	
ירמיהו	ירמיהו ח	ט	הבישו חכמים חתו וילכדו הנה בדבר יהוה מאסו וחכמת מה להם	
ירמיהו	ירמיהו ח	י	לכן אתן את נשיהם לאחרים שדותיהם ליורשים כי מקטן ועד גדול כלה בצע בצע מנביא ועד כהן כלה עשה שקר	
ירמיהו	ירמיהו ח	יא	וירפו את שבר בת עמי על נקלה לאמר שלום שלום ואין שלום	
ירמיהו	ירמיהו ח	יב	הבשו כי תועבה עשו גם בוש לא יבשו והכלם לא ידעו לכן יפלו בנפלים בעת פקדתם יכשלו אמר יהוה	
ירמיהו	ירמיהו ח	יג	אסף אסיפם נאם יהוה אין ענבים בגפן ואין תאנים בתאנה והעלה נבל ואתן להם יעברום	
ירמיהו	ירמיהו ח	יד	על מה אנחנו ישבים האספו ונבוא אל ערי המבצר ונדמה שם כי יהוה אלהינו הדמנו וישקנו מי ראש כי חטאנו ליהוה	
ירמיהו	ירמיהו ח	טו	קוה לשלום ואין טוב לעת מרפה והנה בעתה	
ירמיהו	ירמיהו ח	טז	מדן נשמע נחרת סוסיו מקול מצהלות אביריו רעשה כל הארץ ויבואו ויאכלו ארץ ומלואה עיר וישבי בה	
ירמיהו	ירמיהו ח	יז	כי הנני משלח בכם נחשים צפענים אשר אין להם לחש ונשכו אתכם נאם יהוה	
ירמיהו	ירמיהו ח	יח	מבליגיתי עלי יגון עלי לבי דוי	
ירמיהו	ירמיהו ח	יט	הנה קול שועת בת עמי מארץ מרחקים היהוה אין בציון אם מלכה אין בה מדוע הכעסוני בפסליהם בהבלי נכר	
ירמיהו	ירמיהו ח	כ	עבר קציר כלה קיץ ואנחנו לוא נושענו	
ירמיהו	ירמיהו ח	כא	על שבר בת עמי השברתי קדרתי שמה החזקתני	
ירמיהו	ירמיהו ח	כב	הצרי אין בגלעד אם רפא אין שם כי מדוע לא עלתה ארכת בת עמי	
ירמיהו	ירמיהו ח	כג	מי יתן ראשי מים ועיני מקור דמעה ואבכה יומם ולילה את חללי בת עמי	
ירמיהו	ירמיהו ט	א	מי יתנני במדבר מלון ארחים ואעזבה את עמי ואלכה מאתם כי כלם מנאפים עצרת בגדים	
ירמיהו	ירמיהו ט	ב	וידרכו את לשונם קשתם שקר ולא לאמונה גברו בארץ כי מרעה אל רעה יצאו ואתי לא ידעו נאם יהוה	
ירמיהו	ירמיהו ט	ג	איש מרעהו השמרו ועל כל אח אל תבטחו כי כל אח עקוב יעקב וכל רע רכיל יהלך	
ירמיהו	ירמיהו ט	ד	ואיש ברעהו יהתלו ואמת לא ידברו למדו לשונם דבר שקר העוה נלאו	
ירמיהו	ירמיהו ט	ה	שבתך בתוך מרמה במרמה מאנו דעת אותי נאם יהוה	
ירמיהו	ירמיהו ט	ו	לכן כה אמר יהוה צבאות הנני צורפם ובחנתים כי איך אעשה מפני בת עמי	
ירמיהו	ירמיהו ט	ז	חץ שוחט לשונם מרמה דבר בפיו שלום את רעהו ידבר ובקרבו ישים ארבו	
ירמיהו	ירמיהו ט	ח	העל אלה לא אפקד בם נאם יהוה אם בגוי אשר כזה לא תתנקם נפשי	
ירמיהו	ירמיהו ט	ט	על ההרים אשא בכי ונהי ועל נאות מדבר קינה כי נצתו מבלי איש עבר ולא שמעו קול מקנה מעוף השמים ועד בהמה נדדו הלכו	
ירמיהו	ירמיהו ט	י	ונתתי את ירושלם לגלים מעון תנים ואת ערי יהודה אתן שממה מבלי יושב	
ירמיהו	ירמיהו ט	יא	מי האיש החכם ויבן את זאת ואשר דבר פי יהוה אליו ויגדה על מה אבדה הארץ נצתה כמדבר מבלי עבר	
ירמיהו	ירמיהו ט	יב	ויאמר יהוה על עזבם את תורתי אשר נתתי לפניהם ולא שמעו בקולי ולא הלכו בה	
ירמיהו	ירמיהו ט	יג	וילכו אחרי שררות לבם ואחרי הבעלים אשר למדום אבותם	
ירמיהו	ירמיהו ט	יד	לכן כה אמר יהוה צבאות אלהי ישראל הנני מאכילם את העם הזה לענה והשקיתים מי ראש	
ירמיהו	ירמיהו ט	טו	והפצותים בגוים אשר לא ידעו המה ואבותם ושלחתי אחריהם את החרב עד כלותי אותם	
ירמיהו	ירמיהו ט	טז	כה אמר יהוה צבאות התבוננו וקראו למקוננות ותבואינה ואל החכמות שלחו ותבואנה	
ירמיהו	ירמיהו ט	יז	ותמהרנה ותשנה עלינו נהי ותרדנה עינינו דמעה ועפעפינו יזלו מים	
ירמיהו	ירמיהו ט	יח	כי קול נהי נשמע מציון איך שדדנו בשנו מאד כי עזבנו ארץ כי השליכו משכנותינו	
ירמיהו	ירמיהו ט	יט	כי שמענה נשים דבר יהוה ותקח אזנכם דבר פיו ולמדנה בנותיכם נהי ואשה רעותה קינה	
ירמיהו	ירמיהו ט	כ	כי עלה מות בחלונינו בא בארמנותינו להכרית עולל מחוץ בחורים מרחבות	
ירמיהו	ירמיהו ט	כא	דבר כה נאם יהוה ונפלה נבלת האדם כדמן על פני השדה וכעמיר מאחרי הקצר ואין מאסף	
ירמיהו	ירמיהו ט	כב	כה אמר יהוה אל יתהלל חכם בחכמתו ואל יתהלל הגבור בגבורתו אל יתהלל עשיר בעשרו	
ירמיהו	ירמיהו ט	כג	כי אם בזאת יתהלל המתהלל השכל וידע אותי כי אני יהוה עשה חסד משפט וצדקה בארץ כי באלה חפצתי נאם יהוה	
ירמיהו	ירמיהו ט	כד	הנה ימים באים נאם יהוה ופקדתי על כל מול בערלה	
ירמיהו	ירמיהו ט	כה	על מצרים ועל יהודה ועל אדום ועל בני עמון ועל מואב ועל כל קצוצי פאה הישבים במדבר כי כל הגוים ערלים וכל בית ישראל ערלי לב	
ירמיהו	ירמיהו י	א	שמעו את הדבר אשר דבר יהוה עליכם בית ישראל	
ירמיהו	ירמיהו י	ב	כה אמר יהוה אל דרך הגוים אל תלמדו ומאתות השמים אל תחתו כי יחתו הגוים מהמה	
ירמיהו	ירמיהו י	ג	כי חקות העמים הבל הוא כי עץ מיער כרתו מעשה ידי חרש במעצד	
ירמיהו	ירמיהו י	ד	בכסף ובזהב ייפהו במסמרות ובמקבות יחזקום ולוא יפיק	
ירמיהו	ירמיהו י	ה	כתמר מקשה המה ולא ידברו נשוא ינשוא כי לא יצעדו אל תיראו מהם כי לא ירעו וגם היטיב אין אותם	
ירמיהו	ירמיהו י	ו	מאין כמוך יהוה גדול אתה וגדול שמך בגבורה	
ירמיהו	ירמיהו י	ז	מי לא יראך מלך הגוים כי לך יאתה כי בכל חכמי הגוים ובכל מלכותם מאין כמוך	
ירמיהו	ירמיהו י	ח	ובאחת יבערו ויכסלו מוסר הבלים עץ הוא	
ירמיהו	ירמיהו י	ט	כסף מרקע מתרשיש יובא וזהב מאופז מעשה חרש וידי צורף תכלת וארגמן לבושם מעשה חכמים כלם	
ירמיהו	ירמיהו י	י	ויהוה אלהים אמת הוא אלהים חיים ומלך עולם מקצפו תרעש הארץ ולא יכלו גוים זעמו	
ירמיהו	ירמיהו י	יא	כדנה תאמרון להום אלהיא די שמיא וארקא לא עבדו יאבדו מארעא ומן תחות שמיא אלה	
ירמיהו	ירמיהו י	יב	עשה ארץ בכחו מכין תבל בחכמתו ובתבונתו נטה שמים	
ירמיהו	ירמיהו י	יג	לקול תתו המון מים בשמים ויעלה נשאים מקצה ארץ ברקים למטר עשה ויוצא רוח מאצרתיו	
ירמיהו	ירמיהו י	יד	נבער כל אדם מדעת הביש כל צורף מפסל כי שקר נסכו ולא רוח בם	
ירמיהו	ירמיהו י	טו	הבל המה מעשה תעתעים בעת פקדתם יאבדו	
ירמיהו	ירמיהו י	טז	לא כאלה חלק יעקב כי יוצר הכל הוא וישראל שבט נחלתו יהוה צבאות שמו	
ירמיהו	ירמיהו י	יז	אספי מארץ כנעתך ישבתי במצור	
ירמיהו	ירמיהו י	יח	כי כה אמר יהוה הנני קולע את יושבי הארץ בפעם הזאת והצרותי להם למען ימצאו	
ירמיהו	ירמיהו י	יט	אוי לי על שברי נחלה מכתי ואני אמרתי אך זה חלי ואשאנו	
ירמיהו	ירמיהו י	כ	אהלי שדד וכל מיתרי נתקו בני יצאני ואינם אין נטה עוד אהלי ומקים יריעותי	
ירמיהו	ירמיהו י	כא	כי נבערו הרעים ואת יהוה לא דרשו על כן לא השכילו וכל מרעיתם נפוצה	
ירמיהו	ירמיהו י	כב	קול שמועה הנה באה ורעש גדול מארץ צפון לשום את ערי יהודה שממה מעון תנים	
ירמיהו	ירמיהו י	כג	ידעתי יהוה כי לא לאדם דרכו לא לאיש הלך והכין את צעדו	
ירמיהו	ירמיהו י	כד	יסרני יהוה אך במשפט אל באפך פן תמעטני	
ירמיהו	ירמיהו י	כה	שפך חמתך על הגוים אשר לא ידעוך ועל משפחות אשר בשמך לא קראו כי אכלו את יעקב ואכלהו ויכלהו ואת נוהו השמו	
ירמיהו	ירמיהו יא	א	הדבר אשר היה אל ירמיהו מאת יהוה לאמר	
ירמיהו	ירמיהו יא	ב	שמעו את דברי הברית הזאת ודברתם אל איש יהודה ועל ישבי ירושלם	
ירמיהו	ירמיהו יא	ג	ואמרת אליהם כה אמר יהוה אלהי ישראל ארור האיש אשר לא ישמע את דברי הברית הזאת	
ירמיהו	ירמיהו יא	ד	אשר צויתי את אבותיכם ביום הוציאי אותם מארץ מצרים מכור הברזל לאמר שמעו בקולי ועשיתם אותם ככל אשר אצוה אתכם והייתם לי לעם ואנכי אהיה לכם לאלהים	
ירמיהו	ירמיהו יא	ה	למען הקים את השבועה אשר נשבעתי לאבותיכם לתת להם ארץ זבת חלב ודבש כיום הזה ואען ואמר אמן יהוה	
ירמיהו	ירמיהו יא	ו	ויאמר יהוה אלי קרא את כל הדברים האלה בערי יהודה ובחצות ירושלם לאמר שמעו את דברי הברית הזאת ועשיתם אותם	
ירמיהו	ירמיהו יא	ז	כי העד העדתי באבותיכם ביום העלותי אותם מארץ מצרים ועד היום הזה השכם והעד לאמר שמעו בקולי	
ירמיהו	ירמיהו יא	ח	ולא שמעו ולא הטו את אזנם וילכו איש בשרירות לבם הרע ואביא עליהם את כל דברי הברית הזאת אשר צויתי לעשות ולא עשו	
ירמיהו	ירמיהו יא	ט	ויאמר יהוה אלי נמצא קשר באיש יהודה ובישבי ירושלם	
ירמיהו	ירמיהו יא	י	שבו על עונת אבותם הראשנים אשר מאנו לשמוע את דברי והמה הלכו אחרי אלהים אחרים לעבדם הפרו בית ישראל ובית יהודה את בריתי אשר כרתי את אבותם	
ירמיהו	ירמיהו יא	יא	לכן כה אמר יהוה הנני מביא אליהם רעה אשר לא יוכלו לצאת ממנה וזעקו אלי ולא אשמע אליהם	
ירמיהו	ירמיהו יא	יב	והלכו ערי יהודה וישבי ירושלם וזעקו אל האלהים אשר הם מקטרים להם והושע לא יושיעו להם בעת רעתם	
ירמיהו	ירמיהו יא	יג	כי מספר עריך היו אלהיך יהודה ומספר חצות ירושלם שמתם מזבחות לבשת מזבחות לקטר לבעל	
ירמיהו	ירמיהו יא	יד	ואתה אל תתפלל בעד העם הזה ואל תשא בעדם רנה ותפלה כי אינני שמע בעת קראם אלי בעד רעתם	
ירמיהו	ירמיהו יא	טו	מה לידידי בביתי עשותה המזמתה הרבים ובשר קדש יעברו מעליך כי רעתכי אז תעלזי	
ירמיהו	ירמיהו יא	טז	זית רענן יפה פרי תאר קרא יהוה שמך לקול המולה גדלה הצית אש עליה ורעו דליותיו	
ירמיהו	ירמיהו יא	יז	ויהוה צבאות הנוטע אותך דבר עליך רעה בגלל רעת בית ישראל ובית יהודה אשר עשו להם להכעסני לקטר לבעל	
ירמיהו	ירמיהו יא	יח	ויהוה הודיעני ואדעה אז הראיתני מעלליהם	
ירמיהו	ירמיהו יא	יט	ואני ככבש אלוף יובל לטבוח ולא ידעתי כי עלי חשבו מחשבות נשחיתה עץ בלחמו ונכרתנו מארץ חיים ושמו לא יזכר עוד	
ירמיהו	ירמיהו יא	כ	ויהוה צבאות שפט צדק בחן כליות ולב אראה נקמתך מהם כי אליך גליתי את ריבי	
ירמיהו	ירמיהו יא	כא	לכן כה אמר יהוה על אנשי ענתות המבקשים את נפשך לאמר לא תנבא בשם יהוה ולא תמות בידנו	
ירמיהו	ירמיהו יא	כב	לכן כה אמר יהוה צבאות הנני פקד עליהם הבחורים ימתו בחרב בניהם ובנותיהם ימתו ברעב	
ירמיהו	ירמיהו יא	כג	ושארית לא תהיה להם כי אביא רעה אל אנשי ענתות שנת פקדתם	
ירמיהו	ירמיהו יב	א	צדיק אתה יהוה כי אריב אליך אך משפטים אדבר אותך מדוע דרך רשעים צלחה שלו כל בגדי בגד	
ירמיהו	ירמיהו יב	ב	נטעתם גם שרשו ילכו גם עשו פרי קרוב אתה בפיהם ורחוק מכליותיהם	
ירמיהו	ירמיהו יב	ג	ואתה יהוה ידעתני תראני ובחנת לבי אתך התקם כצאן לטבחה והקדשם ליום הרגה	
ירמיהו	ירמיהו יב	ד	עד מתי תאבל הארץ ועשב כל השדה ייבש מרעת ישבי בה ספתה בהמות ועוף כי אמרו לא יראה את אחריתנו	
ירמיהו	ירמיהו יב	ה	כי את רגלים רצתה וילאוך ואיך תתחרה את הסוסים ובארץ שלום אתה בוטח ואיך תעשה בגאון הירדן	
ירמיהו	ירמיהו יב	ו	כי גם אחיך ובית אביך גם המה בגדו בך גם המה קראו אחריך מלא אל תאמן בם כי ידברו אליך טובות	
ירמיהו	ירמיהו יב	ז	עזבתי את ביתי נטשתי את נחלתי נתתי את ידדות נפשי בכף איביה	
ירמיהו	ירמיהו יב	ח	היתה לי נחלתי כאריה ביער נתנה עלי בקולה על כן שנאתיה	
ירמיהו	ירמיהו יב	ט	העיט צבוע נחלתי לי העיט סביב עליה לכו אספו כל חית השדה התיו לאכלה	
ירמיהו	ירמיהו יב	י	רעים רבים שחתו כרמי בססו את חלקתי נתנו את חלקת חמדתי למדבר שממה	
ירמיהו	ירמיהו יב	יא	שמה לשממה אבלה עלי שממה נשמה כל הארץ כי אין איש שם על לב	
ירמיהו	ירמיהו יב	יב	על כל שפים במדבר באו שדדים כי חרב ליהוה אכלה מקצה ארץ ועד קצה הארץ אין שלום לכל בשר	
ירמיהו	ירמיהו יב	יג	זרעו חטים וקצים קצרו נחלו לא יועלו ובשו מתבואתיכם מחרון אף יהוה	
ירמיהו	ירמיהו יב	יד	כה אמר יהוה על כל שכני הרעים הנגעים בנחלה אשר הנחלתי את עמי את ישראל הנני נתשם מעל אדמתם ואת בית יהודה אתוש מתוכם	
ירמיהו	ירמיהו יב	טו	והיה אחרי נתשי אותם אשוב ורחמתים והשבתים איש לנחלתו ואיש לארצו	
ירמיהו	ירמיהו יב	טז	והיה אם למד ילמדו את דרכי עמי להשבע בשמי חי יהוה כאשר למדו את עמי להשבע בבעל ונבנו בתוך עמי	
ירמיהו	ירמיהו יב	יז	ואם לא ישמעו ונתשתי את הגוי ההוא נתוש ואבד נאם יהוה	
ירמיהו	ירמיהו יג	א	כה אמר יהוה אלי הלוך וקנית לך אזור פשתים ושמתו על מתניך ובמים לא תבאהו	
ירמיהו	ירמיהו יג	ב	ואקנה את האזור כדבר יהוה ואשם על מתני	
ירמיהו	ירמיהו יג	ג	ויהי דבר יהוה אלי שנית לאמר	
ירמיהו	ירמיהו יג	ד	קח את האזור אשר קנית אשר על מתניך וקום לך פרתה וטמנהו שם בנקיק הסלע	
ירמיהו	ירמיהו יג	ה	ואלך ואטמנהו בפרת כאשר צוה יהוה אותי	
ירמיהו	ירמיהו יג	ו	ויהי מקץ ימים רבים ויאמר יהוה אלי קום לך פרתה וקח משם את האזור אשר צויתיך לטמנו שם	
ירמיהו	ירמיהו יג	ז	ואלך פרתה ואחפר ואקח את האזור מן המקום אשר טמנתיו שמה והנה נשחת האזור לא יצלח לכל	
ירמיהו	ירמיהו יג	ח	ויהי דבר יהוה אלי לאמר	
ירמיהו	ירמיהו יג	ט	כה אמר יהוה ככה אשחית את גאון יהודה ואת גאון ירושלם הרב	
ירמיהו	ירמיהו יג	י	העם הזה הרע המאנים לשמוע את דברי ההלכים בשררות לבם וילכו אחרי אלהים אחרים לעבדם ולהשתחות להם ויהי כאזור הזה אשר לא יצלח לכל	
ירמיהו	ירמיהו יג	יא	כי כאשר ידבק האזור אל מתני איש כן הדבקתי אלי את כל בית ישראל ואת כל בית יהודה נאם יהוה להיות לי לעם ולשם ולתהלה ולתפארת ולא שמעו	
ירמיהו	ירמיהו יג	יב	ואמרת אליהם את הדבר הזה כה אמר יהוה אלהי ישראל כל נבל ימלא יין ואמרו אליך הידע לא נדע כי כל נבל ימלא יין	
ירמיהו	ירמיהו יג	יג	ואמרת אליהם כה אמר יהוה הנני ממלא את כל ישבי הארץ הזאת ואת המלכים הישבים לדוד על כסאו ואת הכהנים ואת הנביאים ואת כל ישבי ירושלם שכרון	
ירמיהו	ירמיהו יג	יד	ונפצתים איש אל אחיו והאבות והבנים יחדו נאם יהוה לא אחמול ולא אחוס ולא ארחם מהשחיתם	
ירמיהו	ירמיהו יג	טו	שמעו והאזינו אל תגבהו כי יהוה דבר	
ירמיהו	ירמיהו יג	טז	תנו ליהוה אלהיכם כבוד בטרם יחשך ובטרם יתנגפו רגליכם על הרי נשף וקויתם לאור ושמה לצלמות ישית לערפל	
ירמיהו	ירמיהו יג	יז	ואם לא תשמעוה במסתרים תבכה נפשי מפני גוה ודמע תדמע ותרד עיני דמעה כי נשבה עדר יהוה	
ירמיהו	ירמיהו יג	יח	אמר למלך ולגבירה השפילו שבו כי ירד מראשותיכם עטרת תפארתכם	
ירמיהו	ירמיהו יג	יט	ערי הנגב סגרו ואין פתח הגלת יהודה כלה הגלת שלומים	
ירמיהו	ירמיהו יג	כ	שאי עיניכם וראי הבאים מצפון איה העדר נתן לך צאן תפארתך	
ירמיהו	ירמיהו יג	כא	מה תאמרי כי יפקד עליך ואת למדת אתם עליך אלפים לראש הלוא חבלים יאחזוך כמו אשת לדה	
ירמיהו	ירמיהו יג	כב	וכי תאמרי בלבבך מדוע קראני אלה ברב עונך נגלו שוליך נחמסו עקביך	
ירמיהו	ירמיהו יג	כג	היהפך כושי עורו ונמר חברברתיו גם אתם תוכלו להיטיב למדי הרע	
ירמיהו	ירמיהו יג	כד	ואפיצם כקש עובר לרוח מדבר	
ירמיהו	ירמיהו יג	כה	זה גורלך מנת מדיך מאתי נאם יהוה אשר שכחת אותי ותבטחי בשקר	
ירמיהו	ירמיהו יג	כו	וגם אני חשפתי שוליך על פניך ונראה קלונך	
ירמיהו	ירמיהו יג	כז	נאפיך ומצהלותיך זמת זנותך על גבעות בשדה ראיתי שקוציך אוי לך ירושלם לא תטהרי אחרי מתי עד	
ירמיהו	ירמיהו יד	א	אשר היה דבר יהוה אל ירמיהו על דברי הבצרות	
ירמיהו	ירמיהו יד	ב	אבלה יהודה ושעריה אמללו קדרו לארץ וצוחת ירושלם עלתה	
ירמיהו	ירמיהו יד	ג	ואדריהם שלחו צעוריהם למים באו על גבים לא מצאו מים שבו כליהם ריקם בשו והכלמו וחפו ראשם	
ירמיהו	ירמיהו יד	ד	בעבור האדמה חתה כי לא היה גשם בארץ בשו אכרים חפו ראשם	
ירמיהו	ירמיהו יד	ה	כי גם אילת בשדה ילדה ועזוב כי לא היה דשא	
ירמיהו	ירמיהו יד	ו	ופראים עמדו על שפים שאפו רוח כתנים כלו עיניהם כי אין עשב	
ירמיהו	ירמיהו יד	ז	אם עונינו ענו בנו יהוה עשה למען שמך כי רבו משובתינו לך חטאנו	
ירמיהו	ירמיהו יד	ח	מקוה ישראל מושיעו בעת צרה למה תהיה כגר בארץ וכארח נטה ללון	
ירמיהו	ירמיהו יד	ט	למה תהיה כאיש נדהם כגבור לא יוכל להושיע ואתה בקרבנו יהוה ושמך עלינו נקרא אל תנחנו	
ירמיהו	ירמיהו יד	י	כה אמר יהוה לעם הזה כן אהבו לנוע רגליהם לא חשכו ויהוה לא רצם עתה יזכר עונם ויפקד חטאתם	
ירמיהו	ירמיהו יד	יא	ויאמר יהוה אלי אל תתפלל בעד העם הזה לטובה	
ירמיהו	ירמיהו יד	יב	כי יצמו אינני שמע אל רנתם וכי יעלו עלה ומנחה אינני רצם כי בחרב וברעב ובדבר אנכי מכלה אותם	
ירמיהו	ירמיהו יד	יג	ואמר אהה אדני יהוה הנה הנבאים אמרים להם לא תראו חרב ורעב לא יהיה לכם כי שלום אמת אתן לכם במקום הזה	
ירמיהו	ירמיהו יד	יד	ויאמר יהוה אלי שקר הנבאים נבאים בשמי לא שלחתים ולא צויתים ולא דברתי אליהם חזון שקר וקסם ואלול ותרמות לבם המה מתנבאים לכם	
ירמיהו	ירמיהו יד	טו	לכן כה אמר יהוה על הנבאים הנבאים בשמי ואני לא שלחתים והמה אמרים חרב ורעב לא יהיה בארץ הזאת בחרב וברעב יתמו הנבאים ההמה	
ירמיהו	ירמיהו יד	טז	והעם אשר המה נבאים להם יהיו משלכים בחצות ירושלם מפני הרעב והחרב ואין מקבר להמה המה נשיהם ובניהם ובנתיהם ושפכתי עליהם את רעתם	
ירמיהו	ירמיהו יד	יז	ואמרת אליהם את הדבר הזה תרדנה עיני דמעה לילה ויומם ואל תדמינה כי שבר גדול נשברה בתולת בת עמי מכה נחלה מאד	
ירמיהו	ירמיהו יד	יח	אם יצאתי השדה והנה חללי חרב ואם באתי העיר והנה תחלואי רעב כי גם נביא גם כהן סחרו אל ארץ ולא ידעו	
ירמיהו	ירמיהו יד	יט	המאס מאסת את יהודה אם בציון געלה נפשך מדוע הכיתנו ואין לנו מרפא קוה לשלום ואין טוב ולעת מרפא והנה בעתה	
ירמיהו	ירמיהו יד	כ	ידענו יהוה רשענו עון אבותינו כי חטאנו לך	
ירמיהו	ירמיהו יד	כא	אל תנאץ למען שמך אל תנבל כסא כבודך זכר אל תפר בריתך אתנו	
ירמיהו	ירמיהו יד	כב	היש בהבלי הגוים מגשמים ואם השמים יתנו רבבים הלא אתה הוא יהוה אלהינו ונקוה לך כי אתה עשית את כל אלה	
ירמיהו	ירמיהו טו	א	ויאמר יהוה אלי אם יעמד משה ושמואל לפני אין נפשי אל העם הזה שלח מעל פני ויצאו	
ירמיהו	ירמיהו טו	ב	והיה כי יאמרו אליך אנה נצא ואמרת אליהם כה אמר יהוה אשר למות למות ואשר לחרב לחרב ואשר לרעב לרעב ואשר לשבי לשבי	
ירמיהו	ירמיהו טו	ג	ופקדתי עליהם ארבע משפחות נאם יהוה את החרב להרג ואת הכלבים לסחב ואת עוף השמים ואת בהמת הארץ לאכל ולהשחית	
ירמיהו	ירמיהו טו	ד	ונתתים לזועה לכל ממלכות הארץ בגלל מנשה בן יחזקיהו מלך יהודה על אשר עשה בירושלם	
ירמיהו	ירמיהו טו	ה	כי מי יחמל עליך ירושלם ומי ינוד לך ומי יסור לשאל לשלם לך	
ירמיהו	ירמיהו טו	ו	את נטשת אתי נאם יהוה אחור תלכי ואט את ידי עליך ואשחיתך נלאיתי הנחם	
ירמיהו	ירמיהו טו	ז	ואזרם במזרה בשערי הארץ שכלתי אבדתי את עמי מדרכיהם לוא שבו	
ירמיהו	ירמיהו טו	ח	עצמו לי אלמנתו מחול ימים הבאתי להם על אם בחור שדד בצהרים הפלתי עליה פתאם עיר ובהלות	
ירמיהו	ירמיהו טו	ט	אמללה ילדת השבעה נפחה נפשה באה שמשה בעד יומם בושה וחפרה ושאריתם לחרב אתן לפני איביהם נאם יהוה	
ירמיהו	ירמיהו טו	י	אוי לי אמי כי ילדתני איש ריב ואיש מדון לכל הארץ לא נשיתי ולא נשו בי כלה מקללוני	
ירמיהו	ירמיהו טו	יא	אמר יהוה אם לא שרותך לטוב אם לוא הפגעתי בך בעת רעה ובעת צרה את האיב	
ירמיהו	ירמיהו טו	יב	הירע ברזל ברזל מצפון ונחשת	
ירמיהו	ירמיהו טו	יג	חילך ואוצרותיך לבז אתן לא במחיר ובכל חטאותיך ובכל גבוליך	
ירמיהו	ירמיהו טו	יד	והעברתי את איביך בארץ לא ידעת כי אש קדחה באפי עליכם תוקד	
ירמיהו	ירמיהו טו	טו	אתה ידעת יהוה זכרני ופקדני והנקם לי מרדפי אל לארך אפך תקחני דע שאתי עליך חרפה	
ירמיהו	ירמיהו טו	טז	נמצאו דבריך ואכלם ויהי דבריך לי לששון ולשמחת לבבי כי נקרא שמך עלי יהוה אלהי צבאות	
ירמיהו	ירמיהו טו	יז	לא ישבתי בסוד משחקים ואעלז מפני ידך בדד ישבתי כי זעם מלאתני	
ירמיהו	ירמיהו טו	יח	למה היה כאבי נצח ומכתי אנושה מאנה הרפא היו תהיה לי כמו אכזב מים לא נאמנו	
ירמיהו	ירמיהו טו	יט	לכן כה אמר יהוה אם תשוב ואשיבך לפני תעמד ואם תוציא יקר מזולל כפי תהיה ישבו המה אליך ואתה לא תשוב אליהם	
ירמיהו	ירמיהו טו	כ	ונתתיך לעם הזה לחומת נחשת בצורה ונלחמו אליך ולא יוכלו לך כי אתך אני להושיעך ולהצילך נאם יהוה	
ירמיהו	ירמיהו טו	כא	והצלתיך מיד רעים ופדתיך מכף ערצים	
ירמיהו	ירמיהו טז	א	ויהי דבר יהוה אלי לאמר	
ירמיהו	ירמיהו טז	ב	לא תקח לך אשה ולא יהיו לך בנים ובנות במקום הזה	
ירמיהו	ירמיהו טז	ג	כי כה אמר יהוה על הבנים ועל הבנות הילודים במקום הזה ועל אמתם הילדות אותם ועל אבותם המולדים אותם בארץ הזאת	
ירמיהו	ירמיהו טז	ד	ממותי תחלאים ימתו לא יספדו ולא יקברו לדמן על פני האדמה יהיו ובחרב וברעב יכלו והיתה נבלתם למאכל לעוף השמים ולבהמת הארץ	
ירמיהו	ירמיהו טז	ה	כי כה אמר יהוה אל תבוא בית מרזח ואל תלך לספוד ואל תנד להם כי אספתי את שלומי מאת העם הזה נאם יהוה את החסד ואת הרחמים	
ירמיהו	ירמיהו טז	ו	ומתו גדלים וקטנים בארץ הזאת לא יקברו ולא יספדו להם ולא יתגדד ולא יקרח להם	
ירמיהו	ירמיהו טז	ז	ולא יפרסו להם על אבל לנחמו על מת ולא ישקו אותם כוס תנחומים על אביו ועל אמו	
ירמיהו	ירמיהו טז	ח	ובית משתה לא תבוא לשבת אותם לאכל ולשתות	
ירמיהו	ירמיהו טז	ט	כי כה אמר יהוה צבאות אלהי ישראל הנני משבית מן המקום הזה לעיניכם ובימיכם קול ששון וקול שמחה קול חתן וקול כלה	
ירמיהו	ירמיהו טז	י	והיה כי תגיד לעם הזה את כל הדברים האלה ואמרו אליך על מה דבר יהוה עלינו את כל הרעה הגדולה הזאת ומה עוננו ומה חטאתנו אשר חטאנו ליהוה אלהינו	
ירמיהו	ירמיהו טז	יא	ואמרת אליהם על אשר עזבו אבותיכם אותי נאם יהוה וילכו אחרי אלהים אחרים ויעבדום וישתחוו להם ואתי עזבו ואת תורתי לא שמרו	
ירמיהו	ירמיהו טז	יב	ואתם הרעתם לעשות מאבותיכם והנכם הלכים איש אחרי שררות לבו הרע לבלתי שמע אלי	
ירמיהו	ירמיהו טז	יג	והטלתי אתכם מעל הארץ הזאת על הארץ אשר לא ידעתם אתם ואבותיכם ועבדתם שם את אלהים אחרים יומם ולילה אשר לא אתן לכם חנינה	
ירמיהו	ירמיהו טז	יד	לכן הנה ימים באים נאם יהוה ולא יאמר עוד חי יהוה אשר העלה את בני ישראל מארץ מצרים	
ירמיהו	ירמיהו טז	טו	כי אם חי יהוה אשר העלה את בני ישראל מארץ צפון ומכל הארצות אשר הדיחם שמה והשבתים על אדמתם אשר נתתי לאבותם	
ירמיהו	ירמיהו טז	טז	הנני שלח לדוגים רבים נאם יהוה ודיגום ואחרי כן אשלח לרבים צידים וצדום מעל כל הר ומעל כל גבעה ומנקיקי הסלעים	
ירמיהו	ירמיהו טז	יז	כי עיני על כל דרכיהם לא נסתרו מלפני ולא נצפן עונם מנגד עיני	
ירמיהו	ירמיהו טז	יח	ושלמתי ראשונה משנה עונם וחטאתם על חללם את ארצי בנבלת שקוציהם ותועבותיהם מלאו את נחלתי	
ירמיהו	ירמיהו טז	יט	יהוה עזי ומעזי ומנוסי ביום צרה אליך גוים יבאו מאפסי ארץ ויאמרו אך שקר נחלו אבותינו הבל ואין בם מועיל	
ירמיהו	ירמיהו טז	כ	היעשה לו אדם אלהים והמה לא אלהים	
ירמיהו	ירמיהו טז	כא	לכן הנני מודיעם בפעם הזאת אודיעם את ידי ואת גבורתי וידעו כי שמי יהוה	
ירמיהו	ירמיהו יז	א	חטאת יהודה כתובה בעט ברזל בצפרן שמיר חרושה על לוח לבם ולקרנות מזבחותיכם	
ירמיהו	ירמיהו יז	ב	כזכר בניהם מזבחותם ואשריהם על עץ רענן על גבעות הגבהות	
ירמיהו	ירמיהו יז	ג	הררי בשדה חילך כל אוצרותיך לבז אתן במתיך בחטאת בכל גבוליך	
ירמיהו	ירמיהו יז	ד	ושמטתה ובך מנחלתך אשר נתתי לך והעבדתיך את איביך בארץ אשר לא ידעת כי אש קדחתם באפי עד עולם תוקד	
ירמיהו	ירמיהו יז	ה	כה אמר יהוה ארור הגבר אשר יבטח באדם ושם בשר זרעו ומן יהוה יסור לבו	
ירמיהו	ירמיהו יז	ו	והיה כערער בערבה ולא יראה כי יבוא טוב ושכן חררים במדבר ארץ מלחה ולא תשב	
ירמיהו	ירמיהו יז	ז	ברוך הגבר אשר יבטח ביהוה והיה יהוה מבטחו	
ירמיהו	ירמיהו יז	ח	והיה כעץ שתול על מים ועל יובל ישלח שרשיו ולא ירא כי יבא חם והיה עלהו רענן ובשנת בצרת לא ידאג ולא ימיש מעשות פרי	
ירמיהו	ירמיהו יז	ט	עקב הלב מכל ואנש הוא מי ידענו	
ירמיהו	ירמיהו יז	י	אני יהוה חקר לב בחן כליות ולתת לאיש כדרכו כפרי מעלליו	
ירמיהו	ירמיהו יז	יא	קרא דגר ולא ילד עשה עשר ולא במשפט בחצי ימו יעזבנו ובאחריתו יהיה נבל	
ירמיהו	ירמיהו יז	יב	כסא כבוד מרום מראשון מקום מקדשנו	
ירמיהו	ירמיהו יז	יג	מקוה ישראל יהוה כל עזביך יבשו יסורי בארץ יכתבו כי עזבו מקור מים חיים את יהוה	
ירמיהו	ירמיהו יז	יד	רפאני יהוה וארפא הושיעני ואושעה כי תהלתי אתה	
ירמיהו	ירמיהו יז	טו	הנה המה אמרים אלי איה דבר יהוה יבוא נא	
ירמיהו	ירמיהו יז	טז	ואני לא אצתי מרעה אחריך ויום אנוש לא התאויתי אתה ידעת מוצא שפתי נכח פניך היה	
ירמיהו	ירמיהו יז	יז	אל תהיה לי למחתה מחסי אתה ביום רעה	
ירמיהו	ירמיהו יז	יח	יבשו רדפי ואל אבשה אני יחתו המה ואל אחתה אני הביא עליהם יום רעה ומשנה שברון שברם	
ירמיהו	ירמיהו יז	יט	כה אמר יהוה אלי הלך ועמדת בשער בני עם אשר יבאו בו מלכי יהודה ואשר יצאו בו ובכל שערי ירושלם	
ירמיהו	ירמיהו יז	כ	ואמרת אליהם שמעו דבר יהוה מלכי יהודה וכל יהודה וכל ישבי ירושלם הבאים בשערים האלה	
ירמיהו	ירמיהו יז	כא	כה אמר יהוה השמרו בנפשותיכם ואל תשאו משא ביום השבת והבאתם בשערי ירושלם	
ירמיהו	ירמיהו יז	כב	ולא תוציאו משא מבתיכם ביום השבת וכל מלאכה לא תעשו וקדשתם את יום השבת כאשר צויתי את אבותיכם	
ירמיהו	ירמיהו יז	כג	ולא שמעו ולא הטו את אזנם ויקשו את ערפם לבלתי שומע ולבלתי קחת מוסר	
ירמיהו	ירמיהו יז	כד	והיה אם שמע תשמעון אלי נאם יהוה לבלתי הביא משא בשערי העיר הזאת ביום השבת ולקדש את יום השבת לבלתי עשות בה כל מלאכה	
ירמיהו	ירמיהו יז	כה	ובאו בשערי העיר הזאת מלכים ושרים ישבים על כסא דוד רכבים ברכב ובסוסים המה ושריהם איש יהודה וישבי ירושלם וישבה העיר הזאת לעולם	
ירמיהו	ירמיהו יז	כו	ובאו מערי יהודה ומסביבות ירושלם ומארץ בנימן ומן השפלה ומן ההר ומן הנגב מבאים עולה וזבח ומנחה ולבונה ומבאי תודה בית יהוה	
ירמיהו	ירמיהו יז	כז	ואם לא תשמעו אלי לקדש את יום השבת ולבלתי שאת משא ובא בשערי ירושלם ביום השבת והצתי אש בשעריה ואכלה ארמנות ירושלם ולא תכבה	
ירמיהו	ירמיהו יח	א	הדבר אשר היה אל ירמיהו מאת יהוה לאמר	
ירמיהו	ירמיהו יח	ב	קום וירדת בית היוצר ושמה אשמיעך את דברי	
ירמיהו	ירמיהו יח	ג	וארד בית היוצר והנהו עשה מלאכה על האבנים	
ירמיהו	ירמיהו יח	ד	ונשחת הכלי אשר הוא עשה בחמר ביד היוצר ושב ויעשהו כלי אחר כאשר ישר בעיני היוצר לעשות	
ירמיהו	ירמיהו יח	ה	ויהי דבר יהוה אלי לאמור	
ירמיהו	ירמיהו יח	ו	הכיוצר הזה לא אוכל לעשות לכם בית ישראל נאם יהוה הנה כחמר ביד היוצר כן אתם בידי בית ישראל	
ירמיהו	ירמיהו יח	ז	רגע אדבר על גוי ועל ממלכה לנתוש ולנתוץ ולהאביד	
ירמיהו	ירמיהו יח	ח	ושב הגוי ההוא מרעתו אשר דברתי עליו ונחמתי על הרעה אשר חשבתי לעשות לו	
ירמיהו	ירמיהו יח	ט	ורגע אדבר על גוי ועל ממלכה לבנת ולנטע	
ירמיהו	ירמיהו יח	י	ועשה הרעה בעיני לבלתי שמע בקולי ונחמתי על הטובה אשר אמרתי להיטיב אותו	
ירמיהו	ירמיהו יח	יא	ועתה אמר נא אל איש יהודה ועל יושבי ירושלם לאמר כה אמר יהוה הנה אנכי יוצר עליכם רעה וחשב עליכם מחשבה שובו נא איש מדרכו הרעה והיטיבו דרכיכם ומעלליכם	
ירמיהו	ירמיהו יח	יב	ואמרו נואש כי אחרי מחשבותינו נלך ואיש שררות לבו הרע נעשה	
ירמיהו	ירמיהו יח	יג	לכן כה אמר יהוה שאלו נא בגוים מי שמע כאלה שעררת עשתה מאד בתולת ישראל	
ירמיהו	ירמיהו יח	יד	היעזב מצור שדי שלג לבנון אם ינתשו מים זרים קרים נוזלים	
ירמיהו	ירמיהו יח	טו	כי שכחני עמי לשוא יקטרו ויכשלום בדרכיהם שבילי עולם ללכת נתיבות דרך לא סלולה	
ירמיהו	ירמיהו יח	טז	לשום ארצם לשמה שרוקת עולם כל עובר עליה ישם ויניד בראשו	
ירמיהו	ירמיהו יח	יז	כרוח קדים אפיצם לפני אויב ערף ולא פנים אראם ביום אידם	
ירמיהו	ירמיהו יח	יח	ויאמרו לכו ונחשבה על ירמיהו מחשבות כי לא תאבד תורה מכהן ועצה מחכם ודבר מנביא לכו ונכהו בלשון ואל נקשיבה אל כל דבריו	
ירמיהו	ירמיהו יח	יט	הקשיבה יהוה אלי ושמע לקול יריבי	
ירמיהו	ירמיהו יח	כ	הישלם תחת טובה רעה כי כרו שוחה לנפשי זכר עמדי לפניך לדבר עליהם טובה להשיב את חמתך מהם	
ירמיהו	ירמיהו יח	כא	לכן תן את בניהם לרעב והגרם על ידי חרב ותהינה נשיהם שכלות ואלמנות ואנשיהם יהיו הרגי מות בחוריהם מכי חרב במלחמה	
ירמיהו	ירמיהו יח	כב	תשמע זעקה מבתיהם כי תביא עליהם גדוד פתאם כי כרו שיחה ללכדני ופחים טמנו לרגלי	
ירמיהו	ירמיהו יח	כג	ואתה יהוה ידעת את כל עצתם עלי למות אל תכפר על עונם וחטאתם מלפניך אל תמחי והיו מכשלים לפניך בעת אפך עשה בהם	
ירמיהו	ירמיהו יט	א	כה אמר יהוה הלוך וקנית בקבק יוצר חרש ומזקני העם ומזקני הכהנים	
ירמיהו	ירמיהו יט	ב	ויצאת אל גיא בן הנם אשר פתח שער החרסות וקראת שם את הדברים אשר אדבר אליך	
ירמיהו	ירמיהו יט	ג	ואמרת שמעו דבר יהוה מלכי יהודה וישבי ירושלם כה אמר יהוה צבאות אלהי ישראל הנני מביא רעה על המקום הזה אשר כל שמעה תצלנה אזניו	
ירמיהו	ירמיהו יט	ד	יען אשר עזבני וינכרו את המקום הזה ויקטרו בו לאלהים אחרים אשר לא ידעום המה ואבותיהם ומלכי יהודה ומלאו את המקום הזה דם נקים	
ירמיהו	ירמיהו יט	ה	ובנו את במות הבעל לשרף את בניהם באש עלות לבעל אשר לא צויתי ולא דברתי ולא עלתה על לבי	
ירמיהו	ירמיהו יט	ו	לכן הנה ימים באים נאם יהוה ולא יקרא למקום הזה עוד התפת וגיא בן הנם כי אם גיא ההרגה	
ירמיהו	ירמיהו יט	ז	ובקתי את עצת יהודה וירושלם במקום הזה והפלתים בחרב לפני איביהם וביד מבקשי נפשם ונתתי את נבלתם למאכל לעוף השמים ולבהמת הארץ	
ירמיהו	ירמיהו יט	ח	ושמתי את העיר הזאת לשמה ולשרקה כל עבר עליה ישם וישרק על כל מכתה	
ירמיהו	ירמיהו יט	ט	והאכלתים את בשר בניהם ואת בשר בנתיהם ואיש בשר רעהו יאכלו במצור ובמצוק אשר יציקו להם איביהם ומבקשי נפשם	
ירמיהו	ירמיהו יט	י	ושברת הבקבק לעיני האנשים ההלכים אותך	
ירמיהו	ירמיהו יט	יא	ואמרת אליהם כה אמר יהוה צבאות ככה אשבר את העם הזה ואת העיר הזאת כאשר ישבר את כלי היוצר אשר לא יוכל להרפה עוד ובתפת יקברו מאין מקום לקבור	
ירמיהו	ירמיהו יט	יב	כן אעשה למקום הזה נאם יהוה וליושביו ולתת את העיר הזאת כתפת	
ירמיהו	ירמיהו יט	יג	והיו בתי ירושלם ובתי מלכי יהודה כמקום התפת הטמאים לכל הבתים אשר קטרו על גגתיהם לכל צבא השמים והסך נסכים לאלהים אחרים	
ירמיהו	ירמיהו יט	יד	ויבא ירמיהו מהתפת אשר שלחו יהוה שם להנבא ויעמד בחצר בית יהוה ויאמר אל כל העם	
ירמיהו	ירמיהו יט	טו	כה אמר יהוה צבאות אלהי ישראל הנני מבי אל העיר הזאת ועל כל עריה את כל הרעה אשר דברתי עליה כי הקשו את ערפם לבלתי שמוע את דברי	
ירמיהו	ירמיהו כ	א	וישמע פשחור בן אמר הכהן והוא פקיד נגיד בבית יהוה את ירמיהו נבא את הדברים האלה	
ירמיהו	ירמיהו כ	ב	ויכה פשחור את ירמיהו הנביא ויתן אתו על המהפכת אשר בשער בנימן העליון אשר בבית יהוה	
ירמיהו	ירמיהו כ	ג	ויהי ממחרת ויצא פשחור את ירמיהו מן המהפכת ויאמר אליו ירמיהו לא פשחור קרא יהוה שמך כי אם מגור מסביב	
ירמיהו	ירמיהו כ	ד	כי כה אמר יהוה הנני נתנך למגור לך ולכל אהביך ונפלו בחרב איביהם ועיניך ראות ואת כל יהודה אתן ביד מלך בבל והגלם בבלה והכם בחרב	
ירמיהו	ירמיהו כ	ה	ונתתי את כל חסן העיר הזאת ואת כל יגיעה ואת כל יקרה ואת כל אוצרות מלכי יהודה אתן ביד איביהם ובזזום ולקחום והביאום בבלה	
ירמיהו	ירמיהו כ	ו	ואתה פשחור וכל ישבי ביתך תלכו בשבי ובבל תבוא ושם תמות ושם תקבר אתה וכל אהביך אשר נבאת להם בשקר	
ירמיהו	ירמיהו כ	ז	פתיתני יהוה ואפת חזקתני ותוכל הייתי לשחוק כל היום כלה לעג לי	
ירמיהו	ירמיהו כ	ח	כי מדי אדבר אזעק חמס ושד אקרא כי היה דבר יהוה לי לחרפה ולקלס כל היום	
ירמיהו	ירמיהו כ	ט	ואמרתי לא אזכרנו ולא אדבר עוד בשמו והיה בלבי כאש בערת עצר בעצמתי ונלאיתי כלכל ולא אוכל	
ירמיהו	ירמיהו כ	י	כי שמעתי דבת רבים מגור מסביב הגידו ונגידנו כל אנוש שלומי שמרי צלעי אולי יפתה ונוכלה לו ונקחה נקמתנו ממנו	
ירמיהו	ירמיהו כ	יא	ויהוה אותי כגבור עריץ על כן רדפי יכשלו ולא יכלו בשו מאד כי לא השכילו כלמת עולם לא תשכח	
ירמיהו	ירמיהו כ	יב	ויהוה צבאות בחן צדיק ראה כליות ולב אראה נקמתך מהם כי אליך גליתי את ריבי	
ירמיהו	ירמיהו כ	יג	שירו ליהוה הללו את יהוה כי הציל את נפש אביון מיד מרעים	
ירמיהו	ירמיהו כ	יד	ארור היום אשר ילדתי בו יום אשר ילדתני אמי אל יהי ברוך	
ירמיהו	ירמיהו כ	טו	ארור האיש אשר בשר את אבי לאמר ילד לך בן זכר שמח שמחהו	
ירמיהו	ירמיהו כ	טז	והיה האיש ההוא כערים אשר הפך יהוה ולא נחם ושמע זעקה בבקר ותרועה בעת צהרים	
ירמיהו	ירמיהו כ	יז	אשר לא מותתני מרחם ותהי לי אמי קברי ורחמה הרת עולם	
ירמיהו	ירמיהו כ	יח	למה זה מרחם יצאתי לראות עמל ויגון ויכלו בבשת ימי	
ירמיהו	ירמיהו כא	א	הדבר אשר היה אל ירמיהו מאת יהוה בשלח אליו המלך צדקיהו את פשחור בן מלכיה ואת צפניה בן מעשיה הכהן לאמר	
ירמיהו	ירמיהו כא	ב	דרש נא בעדנו את יהוה כי נבוכדראצר מלך בבל נלחם עלינו אולי יעשה יהוה אותנו ככל נפלאתיו ויעלה מעלינו	
ירמיהו	ירמיהו כא	ג	ויאמר ירמיהו אליהם כה תאמרן אל צדקיהו	
ירמיהו	ירמיהו כא	ד	כה אמר יהוה אלהי ישראל הנני מסב את כלי המלחמה אשר בידכם אשר אתם נלחמים בם את מלך בבל ואת הכשדים הצרים עליכם מחוץ לחומה ואספתי אותם אל תוך העיר הזאת	
ירמיהו	ירמיהו כא	ה	ונלחמתי אני אתכם ביד נטויה ובזרוע חזקה ובאף ובחמה ובקצף גדול	
ירמיהו	ירמיהו כא	ו	והכיתי את יושבי העיר הזאת ואת האדם ואת הבהמה בדבר גדול ימתו	
ירמיהו	ירמיהו כא	ז	ואחרי כן נאם יהוה אתן את צדקיהו מלך יהודה ואת עבדיו ואת העם ואת הנשארים בעיר הזאת מן הדבר מן החרב ומן הרעב ביד נבוכדראצר מלך בבל וביד איביהם וביד מבקשי נפשם והכם לפי חרב לא יחוס עליהם ולא יחמל ולא ירחם	
ירמיהו	ירמיהו כא	ח	ואל העם הזה תאמר כה אמר יהוה הנני נתן לפניכם את דרך החיים ואת דרך המות	
ירמיהו	ירמיהו כא	ט	הישב בעיר הזאת ימות בחרב וברעב ובדבר והיוצא ונפל על הכשדים הצרים עליכם יחיה והיתה לו נפשו לשלל	
ירמיהו	ירמיהו כא	י	כי שמתי פני בעיר הזאת לרעה ולא לטובה נאם יהוה ביד מלך בבל תנתן ושרפה באש	
ירמיהו	ירמיהו כא	יא	ולבית מלך יהודה שמעו דבר יהוה	
ירמיהו	ירמיהו כא	יב	בית דוד כה אמר יהוה דינו לבקר משפט והצילו גזול מיד עושק פן תצא כאש חמתי ובערה ואין מכבה מפני רע מעלליהם	
ירמיהו	ירמיהו כא	יג	הנני אליך ישבת העמק צור המישר נאם יהוה האמרים מי יחת עלינו ומי יבוא במעונותינו	
ירמיהו	ירמיהו כא	יד	ופקדתי עליכם כפרי מעלליכם נאם יהוה והצתי אש ביערה ואכלה כל סביביה	
ירמיהו	ירמיהו כב	א	כה אמר יהוה רד בית מלך יהודה ודברת שם את הדבר הזה	
ירמיהו	ירמיהו כב	ב	ואמרת שמע דבר יהוה מלך יהודה הישב על כסא דוד אתה ועבדיך ועמך הבאים בשערים האלה	
ירמיהו	ירמיהו כב	ג	כה אמר יהוה עשו משפט וצדקה והצילו גזול מיד עשוק וגר יתום ואלמנה אל תנו אל תחמסו ודם נקי אל תשפכו במקום הזה	
ירמיהו	ירמיהו כב	ד	כי אם עשו תעשו את הדבר הזה ובאו בשערי הבית הזה מלכים ישבים לדוד על כסאו רכבים ברכב ובסוסים הוא ועבדו ועמו	
ירמיהו	ירמיהו כב	ה	ואם לא תשמעו את הדברים האלה בי נשבעתי נאם יהוה כי לחרבה יהיה הבית הזה	
ירמיהו	ירמיהו כב	ו	כי כה אמר יהוה על בית מלך יהודה גלעד אתה לי ראש הלבנון אם לא אשיתך מדבר ערים לא נושבה	
ירמיהו	ירמיהו כב	ז	וקדשתי עליך משחתים איש וכליו וכרתו מבחר ארזיך והפילו על האש	
ירמיהו	ירמיהו כב	ח	ועברו גוים רבים על העיר הזאת ואמרו איש אל רעהו על מה עשה יהוה ככה לעיר הגדולה הזאת	
ירמיהו	ירמיהו כב	ט	ואמרו על אשר עזבו את ברית יהוה אלהיהם וישתחוו לאלהים אחרים ויעבדום	
ירמיהו	ירמיהו כב	י	אל תבכו למת ואל תנדו לו בכו בכו להלך כי לא ישוב עוד וראה את ארץ מולדתו	
ירמיהו	ירמיהו כב	יא	כי כה אמר יהוה אל שלם בן יאשיהו מלך יהודה המלך תחת יאשיהו אביו אשר יצא מן המקום הזה לא ישוב שם עוד	
ירמיהו	ירמיהו כב	יב	כי במקום אשר הגלו אתו שם ימות ואת הארץ הזאת לא יראה עוד	
ירמיהו	ירמיהו כב	יג	הוי בנה ביתו בלא צדק ועליותיו בלא משפט ברעהו יעבד חנם ופעלו לא יתן לו	
ירמיהו	ירמיהו כב	יד	האמר אבנה לי בית מדות ועליות מרוחים וקרע לו חלוני וספון בארז ומשוח בששר	
ירמיהו	ירמיהו כב	טו	התמלך כי אתה מתחרה בארז אביך הלוא אכל ושתה ועשה משפט וצדקה אז טוב לו	
ירמיהו	ירמיהו כב	טז	דן דין עני ואביון אז טוב הלוא היא הדעת אתי נאם יהוה	
ירמיהו	ירמיהו כב	יז	כי אין עיניך ולבך כי אם על בצעך ועל דם הנקי לשפוך ועל העשק ועל המרוצה לעשות	
ירמיהו	ירמיהו כב	יח	לכן כה אמר יהוה אל יהויקים בן יאשיהו מלך יהודה לא יספדו לו הוי אחי והוי אחות לא יספדו לו הוי אדון והוי הדה	
ירמיהו	ירמיהו כב	יט	קבורת חמור יקבר סחוב והשלך מהלאה לשערי ירושלם	
ירמיהו	ירמיהו כב	כ	עלי הלבנון וצעקי ובבשן תני קולך וצעקי מעברים כי נשברו כל מאהביך	
ירמיהו	ירמיהו כב	כא	דברתי אליך בשלותיך אמרת לא אשמע זה דרכך מנעוריך כי לא שמעת בקולי	
ירמיהו	ירמיהו כב	כב	כל רעיך תרעה רוח ומאהביך בשבי ילכו כי אז תבשי ונכלמת מכל רעתך	
ירמיהו	ירמיהו כב	כג	ישבתי בלבנון מקננתי בארזים מה נחנת בבא לך חבלים חיל כילדה	
ירמיהו	ירמיהו כב	כד	חי אני נאם יהוה כי אם יהיה כניהו בן יהויקים מלך יהודה חותם על יד ימיני כי משם אתקנך	
ירמיהו	ירמיהו כב	כה	ונתתיך ביד מבקשי נפשך וביד אשר אתה יגור מפניהם וביד נבוכדראצר מלך בבל וביד הכשדים	
ירמיהו	ירמיהו כב	כו	והטלתי אתך ואת אמך אשר ילדתך על הארץ אחרת אשר לא ילדתם שם ושם תמותו	
ירמיהו	ירמיהו כב	כז	ועל הארץ אשר הם מנשאים את נפשם לשוב שם שמה לא ישובו	
ירמיהו	ירמיהו כב	כח	העצב נבזה נפוץ האיש הזה כניהו אם כלי אין חפץ בו מדוע הוטלו הוא וזרעו והשלכו על הארץ אשר לא ידעו	
ירמיהו	ירמיהו כב	כט	ארץ ארץ ארץ שמעי דבר יהוה	
ירמיהו	ירמיהו כב	ל	כה אמר יהוה כתבו את האיש הזה ערירי גבר לא יצלח בימיו כי לא יצלח מזרעו איש ישב על כסא דוד ומשל עוד ביהודה	
ירמיהו	ירמיהו כג	א	הוי רעים מאבדים ומפצים את צאן מרעיתי נאם יהוה	
ירמיהו	ירמיהו כג	ב	לכן כה אמר יהוה אלהי ישראל על הרעים הרעים את עמי אתם הפצתם את צאני ותדחום ולא פקדתם אתם הנני פקד עליכם את רע מעלליכם נאם יהוה	
ירמיהו	ירמיהו כג	ג	ואני אקבץ את שארית צאני מכל הארצות אשר הדחתי אתם שם והשבתי אתהן על נוהן ופרו ורבו	
ירמיהו	ירמיהו כג	ד	והקמתי עליהם רעים ורעום ולא ייראו עוד ולא יחתו ולא יפקדו נאם יהוה	
ירמיהו	ירמיהו כג	ה	הנה ימים באים נאם יהוה והקמתי לדוד צמח צדיק ומלך מלך והשכיל ועשה משפט וצדקה בארץ	
ירמיהו	ירמיהו כג	ו	בימיו תושע יהודה וישראל ישכן לבטח וזה שמו אשר יקראו יהוה צדקנו	
ירמיהו	ירמיהו כג	ז	לכן הנה ימים באים נאם יהוה ולא יאמרו עוד חי יהוה אשר העלה את בני ישראל מארץ מצרים	
ירמיהו	ירמיהו כג	ח	כי אם חי יהוה אשר העלה ואשר הביא את זרע בית ישראל מארץ צפונה ומכל הארצות אשר הדחתים שם וישבו על אדמתם	
ירמיהו	ירמיהו כג	ט	לנבאים נשבר לבי בקרבי רחפו כל עצמותי הייתי כאיש שכור וכגבר עברו יין מפני יהוה ומפני דברי קדשו	
ירמיהו	ירמיהו כג	י	כי מנאפים מלאה הארץ כי מפני אלה אבלה הארץ יבשו נאות מדבר ותהי מרוצתם רעה וגבורתם לא כן	
ירמיהו	ירמיהו כג	יא	כי גם נביא גם כהן חנפו גם בביתי מצאתי רעתם נאם יהוה	
ירמיהו	ירמיהו כג	יב	לכן יהיה דרכם להם כחלקלקות באפלה ידחו ונפלו בה כי אביא עליהם רעה שנת פקדתם נאם יהוה	
ירמיהו	ירמיהו כג	יג	ובנביאי שמרון ראיתי תפלה הנבאו בבעל ויתעו את עמי את ישראל	
ירמיהו	ירמיהו כג	יד	ובנבאי ירושלם ראיתי שערורה נאוף והלך בשקר וחזקו ידי מרעים לבלתי שבו איש מרעתו היו לי כלם כסדם וישביה כעמרה	
ירמיהו	ירמיהו כג	טו	לכן כה אמר יהוה צבאות על הנבאים הנני מאכיל אותם לענה והשקתים מי ראש כי מאת נביאי ירושלם יצאה חנפה לכל הארץ	
ירמיהו	ירמיהו כג	טז	כה אמר יהוה צבאות אל תשמעו על דברי הנבאים הנבאים לכם מהבלים המה אתכם חזון לבם ידברו לא מפי יהוה	
ירמיהו	ירמיהו כג	יז	אמרים אמור למנאצי דבר יהוה שלום יהיה לכם וכל הלך בשררות לבו אמרו לא תבוא עליכם רעה	
ירמיהו	ירמיהו כג	יח	כי מי עמד בסוד יהוה וירא וישמע את דברו מי הקשיב דברי וישמע	
ירמיהו	ירמיהו כג	יט	הנה סערת יהוה חמה יצאה וסער מתחולל על ראש רשעים יחול	
ירמיהו	ירמיהו כג	כ	לא ישוב אף יהוה עד עשתו ועד הקימו מזמות לבו באחרית הימים תתבוננו בה בינה	
ירמיהו	ירמיהו כג	כא	לא שלחתי את הנבאים והם רצו לא דברתי אליהם והם נבאו	
ירמיהו	ירמיהו כג	כב	ואם עמדו בסודי וישמעו דברי את עמי וישבום מדרכם הרע ומרע מעלליהם	
ירמיהו	ירמיהו כג	כג	האלהי מקרב אני נאם יהוה ולא אלהי מרחק	
ירמיהו	ירמיהו כג	כד	אם יסתר איש במסתרים ואני לא אראנו נאם יהוה הלוא את השמים ואת הארץ אני מלא נאם יהוה	
ירמיהו	ירמיהו כג	כה	שמעתי את אשר אמרו הנבאים הנבאים בשמי שקר לאמר חלמתי חלמתי	
ירמיהו	ירמיהו כג	כו	עד מתי היש בלב הנבאים נבאי השקר ונביאי תרמת לבם	
ירמיהו	ירמיהו כג	כז	החשבים להשכיח את עמי שמי בחלומתם אשר יספרו איש לרעהו כאשר שכחו אבותם את שמי בבעל	
ירמיהו	ירמיהו כג	כח	הנביא אשר אתו חלום יספר חלום ואשר דברי אתו ידבר דברי אמת מה לתבן את הבר נאם יהוה	
ירמיהו	ירמיהו כג	כט	הלוא כה דברי כאש נאם יהוה וכפטיש יפצץ סלע	
ירמיהו	ירמיהו כג	ל	לכן הנני על הנבאים נאם יהוה מגנבי דברי איש מאת רעהו	
ירמיהו	ירמיהו כג	לא	הנני על הנביאם נאם יהוה הלקחים לשונם וינאמו נאם	
ירמיהו	ירמיהו כג	לב	הנני על נבאי חלמות שקר נאם יהוה ויספרום ויתעו את עמי בשקריהם ובפחזותם ואנכי לא שלחתים ולא צויתים והועיל לא יועילו לעם הזה נאם יהוה	
ירמיהו	ירמיהו כג	לג	וכי ישאלך העם הזה או הנביא או כהן לאמר מה משא יהוה ואמרת אליהם את מה משא ונטשתי אתכם נאם יהוה	
ירמיהו	ירמיהו כג	לד	והנביא והכהן והעם אשר יאמר משא יהוה ופקדתי על האיש ההוא ועל ביתו	
ירמיהו	ירמיהו כג	לה	כה תאמרו איש על רעהו ואיש אל אחיו מה ענה יהוה ומה דבר יהוה	
ירמיהו	ירמיהו כג	לו	ומשא יהוה לא תזכרו עוד כי המשא יהיה לאיש דברו והפכתם את דברי אלהים חיים יהוה צבאות אלהינו	
ירמיהו	ירמיהו כג	לז	כה תאמר אל הנביא מה ענך יהוה ומה דבר יהוה	
ירמיהו	ירמיהו כג	לח	ואם משא יהוה תאמרו לכן כה אמר יהוה יען אמרכם את הדבר הזה משא יהוה ואשלח אליכם לאמר לא תאמרו משא יהוה	
ירמיהו	ירמיהו כג	לט	לכן הנני ונשיתי אתכם נשא ונטשתי אתכם ואת העיר אשר נתתי לכם ולאבותיכם מעל פני	
ירמיהו	ירמיהו כג	מ	ונתתי עליכם חרפת עולם וכלמות עולם אשר לא תשכח	
ירמיהו	ירמיהו כד	א	הראני יהוה והנה שני דודאי תאנים מועדים לפני היכל יהוה אחרי הגלות נבוכדראצר מלך בבל את יכניהו בן יהויקים מלך יהודה ואת שרי יהודה ואת החרש ואת המסגר מירושלם ויבאם בבל	
ירמיהו	ירמיהו כד	ב	הדוד אחד תאנים טבות מאד כתאני הבכרות והדוד אחד תאנים רעות מאד אשר לא תאכלנה מרע	
ירמיהו	ירמיהו כד	ג	ויאמר יהוה אלי מה אתה ראה ירמיהו ואמר תאנים התאנים הטבות טבות מאד והרעות רעות מאד אשר לא תאכלנה מרע	
ירמיהו	ירמיהו כד	ד	ויהי דבר יהוה אלי לאמר	
ירמיהו	ירמיהו כד	ה	כה אמר יהוה אלהי ישראל כתאנים הטבות האלה כן אכיר את גלות יהודה אשר שלחתי מן המקום הזה ארץ כשדים לטובה	
ירמיהו	ירמיהו כד	ו	ושמתי עיני עליהם לטובה והשבתים על הארץ הזאת ובניתים ולא אהרס ונטעתים ולא אתוש	
ירמיהו	ירמיהו כד	ז	ונתתי להם לב לדעת אתי כי אני יהוה והיו לי לעם ואנכי אהיה להם לאלהים כי ישבו אלי בכל לבם	
ירמיהו	ירמיהו כד	ח	וכתאנים הרעות אשר לא תאכלנה מרע כי כה אמר יהוה כן אתן את צדקיהו מלך יהודה ואת שריו ואת שארית ירושלם הנשארים בארץ הזאת והישבים בארץ מצרים	
ירמיהו	ירמיהו כד	ט	ונתתים לזועה לרעה לכל ממלכות הארץ לחרפה ולמשל לשנינה ולקללה בכל המקמות אשר אדיחם שם	
ירמיהו	ירמיהו כד	י	ושלחתי בם את החרב את הרעב ואת הדבר עד תמם מעל האדמה אשר נתתי להם ולאבותיהם	
ירמיהו	ירמיהו כה	א	הדבר אשר היה על ירמיהו על כל עם יהודה בשנה הרבעית ליהויקים בן יאשיהו מלך יהודה היא השנה הראשנית לנבוכדראצר מלך בבל	
ירמיהו	ירמיהו כה	ב	אשר דבר ירמיהו הנביא על כל עם יהודה ואל כל ישבי ירושלם לאמר	
ירמיהו	ירמיהו כה	ג	מן שלש עשרה שנה ליאשיהו בן אמון מלך יהודה ועד היום הזה זה שלש ועשרים שנה היה דבר יהוה אלי ואדבר אליכם אשכים ודבר ולא שמעתם	
ירמיהו	ירמיהו כה	ד	ושלח יהוה אליכם את כל עבדיו הנבאים השכם ושלח ולא שמעתם ולא הטיתם את אזנכם לשמע	
ירמיהו	ירמיהו כה	ה	לאמר שובו נא איש מדרכו הרעה ומרע מעלליכם ושבו על האדמה אשר נתן יהוה לכם ולאבותיכם למן עולם ועד עולם	
ירמיהו	ירמיהו כה	ו	ואל תלכו אחרי אלהים אחרים לעבדם ולהשתחות להם ולא תכעיסו אותי במעשה ידיכם ולא ארע לכם	
ירמיהו	ירמיהו כה	ז	ולא שמעתם אלי נאם יהוה למען הכעסוני במעשה ידיכם לרע לכם	
ירמיהו	ירמיהו כה	ח	לכן כה אמר יהוה צבאות יען אשר לא שמעתם את דברי	
ירמיהו	ירמיהו כה	ט	הנני שלח ולקחתי את כל משפחות צפון נאם יהוה ואל נבוכדראצר מלך בבל עבדי והבאתים על הארץ הזאת ועל ישביה ועל כל הגוים האלה סביב והחרמתים ושמתים לשמה ולשרקה ולחרבות עולם	
ירמיהו	ירמיהו כה	י	והאבדתי מהם קול ששון וקול שמחה קול חתן וקול כלה קול רחים ואור נר	
ירמיהו	ירמיהו כה	יא	והיתה כל הארץ הזאת לחרבה לשמה ועבדו הגוים האלה את מלך בבל שבעים שנה	
ירמיהו	ירמיהו כה	יב	והיה כמלאות שבעים שנה אפקד על מלך בבל ועל הגוי ההוא נאם יהוה את עונם ועל ארץ כשדים ושמתי אתו לשממות עולם	
ירמיהו	ירמיהו כה	יג	והבאיתי על הארץ ההיא את כל דברי אשר דברתי עליה את כל הכתוב בספר הזה אשר נבא ירמיהו על כל הגוים	
ירמיהו	ירמיהו כה	יד	כי עבדו בם גם המה גוים רבים ומלכים גדולים ושלמתי להם כפעלם וכמעשה ידיהם	
ירמיהו	ירמיהו כה	טו	כי כה אמר יהוה אלהי ישראל אלי קח את כוס היין החמה הזאת מידי והשקיתה אתו את כל הגוים אשר אנכי שלח אותך אליהם	
ירמיהו	ירמיהו כה	טז	ושתו והתגעשו והתהללו מפני החרב אשר אנכי שלח בינתם	
ירמיהו	ירמיהו כה	יז	ואקח את הכוס מיד יהוה ואשקה את כל הגוים אשר שלחני יהוה אליהם	
ירמיהו	ירמיהו כה	יח	את ירושלם ואת ערי יהודה ואת מלכיה את שריה לתת אתם לחרבה לשמה לשרקה ולקללה כיום הזה	
ירמיהו	ירמיהו כה	יט	את פרעה מלך מצרים ואת עבדיו ואת שריו ואת כל עמו	
ירמיהו	ירמיהו כה	כ	ואת כל הערב ואת כל מלכי ארץ העוץ ואת כל מלכי ארץ פלשתים ואת אשקלון ואת עזה ואת עקרון ואת שארית אשדוד	
ירמיהו	ירמיהו כה	כא	את אדום ואת מואב ואת בני עמון	
ירמיהו	ירמיהו כה	כב	ואת כל מלכי צר ואת כל מלכי צידון ואת מלכי האי אשר בעבר הים	
ירמיהו	ירמיהו כה	כג	ואת דדן ואת תימא ואת בוז ואת כל קצוצי פאה	
ירמיהו	ירמיהו כה	כד	ואת כל מלכי ערב ואת כל מלכי הערב השכנים במדבר	
ירמיהו	ירמיהו כה	כה	ואת כל מלכי זמרי ואת כל מלכי עילם ואת כל מלכי מדי	
ירמיהו	ירמיהו כה	כו	ואת כל מלכי הצפון הקרבים והרחקים איש אל אחיו ואת כל הממלכות הארץ אשר על פני האדמה ומלך ששך ישתה אחריהם	
ירמיהו	ירמיהו כה	כז	ואמרת אליהם כה אמר יהוה צבאות אלהי ישראל שתו ושכרו וקיו ונפלו ולא תקומו מפני החרב אשר אנכי שלח ביניכם	
ירמיהו	ירמיהו כה	כח	והיה כי ימאנו לקחת הכוס מידך לשתות ואמרת אליהם כה אמר יהוה צבאות שתו תשתו	
ירמיהו	ירמיהו כה	כט	כי הנה בעיר אשר נקרא שמי עליה אנכי מחל להרע ואתם הנקה תנקו לא תנקו כי חרב אני קרא על כל ישבי הארץ נאם יהוה צבאות	
ירמיהו	ירמיהו כה	ל	ואתה תנבא אליהם את כל הדברים האלה ואמרת אליהם יהוה ממרום ישאג וממעון קדשו יתן קולו שאג ישאג על נוהו הידד כדרכים יענה אל כל ישבי הארץ	
ירמיהו	ירמיהו כה	לא	בא שאון עד קצה הארץ כי ריב ליהוה בגוים נשפט הוא לכל בשר הרשעים נתנם לחרב נאם יהוה	
ירמיהו	ירמיהו כה	לב	כה אמר יהוה צבאות הנה רעה יצאת מגוי אל גוי וסער גדול יעור מירכתי ארץ	
ירמיהו	ירמיהו כה	לג	והיו חללי יהוה ביום ההוא מקצה הארץ ועד קצה הארץ לא יספדו ולא יאספו ולא יקברו לדמן על פני האדמה יהיו	
ירמיהו	ירמיהו כה	לד	הילילו הרעים וזעקו והתפלשו אדירי הצאן כי מלאו ימיכם לטבוח ותפוצותיכם ונפלתם ככלי חמדה	
ירמיהו	ירמיהו כה	לה	ואבד מנוס מן הרעים ופליטה מאדירי הצאן	
ירמיהו	ירמיהו כה	לו	קול צעקת הרעים ויללת אדירי הצאן כי שדד יהוה את מרעיתם	
ירמיהו	ירמיהו כה	לז	ונדמו נאות השלום מפני חרון אף יהוה	
ירמיהו	ירמיהו כה	לח	עזב ככפיר סכו כי היתה ארצם לשמה מפני חרון היונה ומפני חרון אפו	
ירמיהו	ירמיהו כו	א	בראשית ממלכות יהויקים בן יאשיהו מלך יהודה היה הדבר הזה מאת יהוה לאמר	
ירמיהו	ירמיהו כו	ב	כה אמר יהוה עמד בחצר בית יהוה ודברת על כל ערי יהודה הבאים להשתחות בית יהוה את כל הדברים אשר צויתיך לדבר אליהם אל תגרע דבר	
ירמיהו	ירמיהו כו	ג	אולי ישמעו וישבו איש מדרכו הרעה ונחמתי אל הרעה אשר אנכי חשב לעשות להם מפני רע מעלליהם	
ירמיהו	ירמיהו כו	ד	ואמרת אליהם כה אמר יהוה אם לא תשמעו אלי ללכת בתורתי אשר נתתי לפניכם	
ירמיהו	ירמיהו כו	ה	לשמע על דברי עבדי הנבאים אשר אנכי שלח אליכם והשכם ושלח ולא שמעתם	
ירמיהו	ירמיהו כו	ו	ונתתי את הבית הזה כשלה ואת העיר הזאתה אתן לקללה לכל גויי הארץ	
ירמיהו	ירמיהו כו	ז	וישמעו הכהנים והנבאים וכל העם את ירמיהו מדבר את הדברים האלה בבית יהוה	
ירמיהו	ירמיהו כו	ח	ויהי ככלות ירמיהו לדבר את כל אשר צוה יהוה לדבר אל כל העם ויתפשו אתו הכהנים והנבאים וכל העם לאמר מות תמות	
ירמיהו	ירמיהו כו	ט	מדוע נבית בשם יהוה לאמר כשלו יהיה הבית הזה והעיר הזאת תחרב מאין יושב ויקהל כל העם אל ירמיהו בבית יהוה	
ירמיהו	ירמיהו כו	י	וישמעו שרי יהודה את הדברים האלה ויעלו מבית המלך בית יהוה וישבו בפתח שער יהוה החדש	
ירמיהו	ירמיהו כו	יא	ויאמרו הכהנים והנבאים אל השרים ואל כל העם לאמר משפט מות לאיש הזה כי נבא אל העיר הזאת כאשר שמעתם באזניכם	
ירמיהו	ירמיהו כו	יב	ויאמר ירמיהו אל כל השרים ואל כל העם לאמר יהוה שלחני להנבא אל הבית הזה ואל העיר הזאת את כל הדברים אשר שמעתם	
ירמיהו	ירמיהו כו	יג	ועתה היטיבו דרכיכם ומעלליכם ושמעו בקול יהוה אלהיכם וינחם יהוה אל הרעה אשר דבר עליכם	
ירמיהו	ירמיהו כו	יד	ואני הנני בידכם עשו לי כטוב וכישר בעיניכם	
ירמיהו	ירמיהו כו	טו	אך ידע תדעו כי אם ממתים אתם אתי כי דם נקי אתם נתנים עליכם ואל העיר הזאת ואל ישביה כי באמת שלחני יהוה עליכם לדבר באזניכם את כל הדברים האלה	
ירמיהו	ירמיהו כו	טז	ויאמרו השרים וכל העם אל הכהנים ואל הנביאים אין לאיש הזה משפט מות כי בשם יהוה אלהינו דבר אלינו	
ירמיהו	ירמיהו כו	יז	ויקמו אנשים מזקני הארץ ויאמרו אל כל קהל העם לאמר	
ירמיהו	ירמיהו כו	יח	מיכיה המורשתי היה נבא בימי חזקיהו מלך יהודה ויאמר אל כל עם יהודה לאמר כה אמר יהוה צבאות ציון שדה תחרש וירושלים עיים תהיה והר הבית לבמות יער	
ירמיהו	ירמיהו כו	יט	ההמת המתהו חזקיהו מלך יהודה וכל יהודה הלא ירא את יהוה ויחל את פני יהוה וינחם יהוה אל הרעה אשר דבר עליהם ואנחנו עשים רעה גדולה על נפשותינו	
ירמיהו	ירמיהו כו	כ	וגם איש היה מתנבא בשם יהוה אוריהו בן שמעיהו מקרית היערים וינבא על העיר הזאת ועל הארץ הזאת ככל דברי ירמיהו	
ירמיהו	ירמיהו כו	כא	וישמע המלך יהויקים וכל גבוריו וכל השרים את דבריו ויבקש המלך המיתו וישמע אוריהו וירא ויברח ויבא מצרים	
ירמיהו	ירמיהו כו	כב	וישלח המלך יהויקים אנשים מצרים את אלנתן בן עכבור ואנשים אתו אל מצרים	
ירמיהו	ירמיהו כו	כג	ויוציאו את אוריהו ממצרים ויבאהו אל המלך יהויקים ויכהו בחרב וישלך את נבלתו אל קברי בני העם	
ירמיהו	ירמיהו כו	כד	אך יד אחיקם בן שפן היתה את ירמיהו לבלתי תת אתו ביד העם להמיתו	
ירמיהו	ירמיהו כז	א	בראשית ממלכת יהויקם בן יאושיהו מלך יהודה היה הדבר הזה אל ירמיה מאת יהוה לאמר	
ירמיהו	ירמיהו כז	ב	כה אמר יהוה אלי עשה לך מוסרות ומטות ונתתם על צוארך	
ירמיהו	ירמיהו כז	ג	ושלחתם אל מלך אדום ואל מלך מואב ואל מלך בני עמון ואל מלך צר ואל מלך צידון ביד מלאכים הבאים ירושלם אל צדקיהו מלך יהודה	
ירמיהו	ירמיהו כז	ד	וצוית אתם אל אדניהם לאמר כה אמר יהוה צבאות אלהי ישראל כה תאמרו אל אדניכם	
ירמיהו	ירמיהו כז	ה	אנכי עשיתי את הארץ את האדם ואת הבהמה אשר על פני הארץ בכחי הגדול ובזרועי הנטויה ונתתיה לאשר ישר בעיני	
ירמיהו	ירמיהו כז	ו	ועתה אנכי נתתי את כל הארצות האלה ביד נבוכדנאצר מלך בבל עבדי וגם את חית השדה נתתי לו לעבדו	
ירמיהו	ירמיהו כז	ז	ועבדו אתו כל הגוים ואת בנו ואת בן בנו עד בא עת ארצו גם הוא ועבדו בו גוים רבים ומלכים גדלים	
ירמיהו	ירמיהו כז	ח	והיה הגוי והממלכה אשר לא יעבדו אתו את נבוכדנאצר מלך בבל ואת אשר לא יתן את צוארו בעל מלך בבל בחרב וברעב ובדבר אפקד על הגוי ההוא נאם יהוה עד תמי אתם בידו	
ירמיהו	ירמיהו כז	ט	ואתם אל תשמעו אל נביאיכם ואל קסמיכם ואל חלמתיכם ואל ענניכם ואל כשפיכם אשר הם אמרים אליכם לאמר לא תעבדו את מלך בבל	
ירמיהו	ירמיהו כז	י	כי שקר הם נבאים לכם למען הרחיק אתכם מעל אדמתכם והדחתי אתכם ואבדתם	
ירמיהו	ירמיהו כז	יא	והגוי אשר יביא את צוארו בעל מלך בבל ועבדו והנחתיו על אדמתו נאם יהוה ועבדה וישב בה	
ירמיהו	ירמיהו כז	יב	ואל צדקיה מלך יהודה דברתי ככל הדברים האלה לאמר הביאו את צואריכם בעל מלך בבל ועבדו אתו ועמו וחיו	
ירמיהו	ירמיהו כז	יג	למה תמותו אתה ועמך בחרב ברעב ובדבר כאשר דבר יהוה אל הגוי אשר לא יעבד את מלך בבל	
ירמיהו	ירמיהו כז	יד	ואל תשמעו אל דברי הנבאים האמרים אליכם לאמר לא תעבדו את מלך בבל כי שקר הם נבאים לכם	
ירמיהו	ירמיהו כז	טו	כי לא שלחתים נאם יהוה והם נבאים בשמי לשקר למען הדיחי אתכם ואבדתם אתם והנבאים הנבאים לכם	
ירמיהו	ירמיהו כז	טז	ואל הכהנים ואל כל העם הזה דברתי לאמר כה אמר יהוה אל תשמעו אל דברי נביאיכם הנבאים לכם לאמר הנה כלי בית יהוה מושבים מבבלה עתה מהרה כי שקר המה נבאים לכם	
ירמיהו	ירמיהו כז	יז	אל תשמעו אליהם עבדו את מלך בבל וחיו למה תהיה העיר הזאת חרבה	
ירמיהו	ירמיהו כז	יח	ואם נבאים הם ואם יש דבר יהוה אתם יפגעו נא ביהוה צבאות לבלתי באו הכלים הנותרים בבית יהוה ובית מלך יהודה ובירושלם בבלה	
ירמיהו	ירמיהו כז	יט	כי כה אמר יהוה צבאות אל העמדים ועל הים ועל המכנות ועל יתר הכלים הנותרים בעיר הזאת	
ירמיהו	ירמיהו כז	כ	אשר לא לקחם נבוכדנאצר מלך בבל בגלותו את יכוניה בן יהויקים מלך יהודה מירושלם בבלה ואת כל חרי יהודה וירושלם	
ירמיהו	ירמיהו כז	כא	כי כה אמר יהוה צבאות אלהי ישראל על הכלים הנותרים בית יהוה ובית מלך יהודה וירושלם	
ירמיהו	ירמיהו כז	כב	בבלה יובאו ושמה יהיו עד יום פקדי אתם נאם יהוה והעליתים והשיבתים אל המקום הזה	
ירמיהו	ירמיהו כח	א	ויהי בשנה ההיא בראשית ממלכת צדקיה מלך יהודה בשנת הרבעית בחדש החמישי אמר אלי חנניה בן עזור הנביא אשר מגבעון בבית יהוה לעיני הכהנים וכל העם לאמר	
ירמיהו	ירמיהו כח	ב	כה אמר יהוה צבאות אלהי ישראל לאמר שברתי את על מלך בבל	
ירמיהו	ירמיהו כח	ג	בעוד שנתים ימים אני משיב אל המקום הזה את כל כלי בית יהוה אשר לקח נבוכדנאצר מלך בבל מן המקום הזה ויביאם בבל	
ירמיהו	ירמיהו כח	ד	ואת יכניה בן יהויקים מלך יהודה ואת כל גלות יהודה הבאים בבלה אני משיב אל המקום הזה נאם יהוה כי אשבר את על מלך בבל	
ירמיהו	ירמיהו כח	ה	ויאמר ירמיה הנביא אל חנניה הנביא לעיני הכהנים ולעיני כל העם העמדים בבית יהוה	
ירמיהו	ירמיהו כח	ו	ויאמר ירמיה הנביא אמן כן יעשה יהוה יקם יהוה את דבריך אשר נבאת להשיב כלי בית יהוה וכל הגולה מבבל אל המקום הזה	
ירמיהו	ירמיהו כח	ז	אך שמע נא הדבר הזה אשר אנכי דבר באזניך ובאזני כל העם	
ירמיהו	ירמיהו כח	ח	הנביאים אשר היו לפני ולפניך מן העולם וינבאו אל ארצות רבות ועל ממלכות גדלות למלחמה ולרעה ולדבר	
ירמיהו	ירמיהו כח	ט	הנביא אשר ינבא לשלום בבא דבר הנביא יודע הנביא אשר שלחו יהוה באמת	
ירמיהו	ירמיהו כח	י	ויקח חנניה הנביא את המוטה מעל צואר ירמיה הנביא וישברהו	
ירמיהו	ירמיהו כח	יא	ויאמר חנניה לעיני כל העם לאמר כה אמר יהוה ככה אשבר את על נבכדנאצר מלך בבל בעוד שנתים ימים מעל צואר כל הגוים וילך ירמיה הנביא לדרכו	
ירמיהו	ירמיהו כח	יב	ויהי דבר יהוה אל ירמיה אחרי שבור חנניה הנביא את המוטה מעל צואר ירמיה הנביא לאמר	
ירמיהו	ירמיהו כח	יג	הלוך ואמרת אל חנניה לאמר כה אמר יהוה מוטת עץ שברת ועשית תחתיהן מטות ברזל	
ירמיהו	ירמיהו כח	יד	כי כה אמר יהוה צבאות אלהי ישראל על ברזל נתתי על צואר כל הגוים האלה לעבד את נבכדנאצר מלך בבל ועבדהו וגם את חית השדה נתתי לו	
ירמיהו	ירמיהו כח	טו	ויאמר ירמיה הנביא אל חנניה הנביא שמע נא חנניה לא שלחך יהוה ואתה הבטחת את העם הזה על שקר	
ירמיהו	ירמיהו כח	טז	לכן כה אמר יהוה הנני משלחך מעל פני האדמה השנה אתה מת כי סרה דברת אל יהוה	
ירמיהו	ירמיהו כח	יז	וימת חנניה הנביא בשנה ההיא בחדש השביעי	
ירמיהו	ירמיהו כט	א	ואלה דברי הספר אשר שלח ירמיה הנביא מירושלם אל יתר זקני הגולה ואל הכהנים ואל הנביאים ואל כל העם אשר הגלה נבוכדנאצר מירושלם בבלה	
ירמיהו	ירמיהו כט	ב	אחרי צאת יכניה המלך והגבירה והסריסים שרי יהודה וירושלם והחרש והמסגר מירושלם	
ירמיהו	ירמיהו כט	ג	ביד אלעשה בן שפן וגמריה בן חלקיה אשר שלח צדקיה מלך יהודה אל נבוכדנאצר מלך בבל בבלה לאמר	
ירמיהו	ירמיהו כט	ד	כה אמר יהוה צבאות אלהי ישראל לכל הגולה אשר הגליתי מירושלם בבלה	
ירמיהו	ירמיהו כט	ה	בנו בתים ושבו ונטעו גנות ואכלו את פרין	
ירמיהו	ירמיהו כט	ו	קחו נשים והולידו בנים ובנות וקחו לבניכם נשים ואת בנותיכם תנו לאנשים ותלדנה בנים ובנות ורבו שם ואל תמעטו	
ירמיהו	ירמיהו כט	ז	ודרשו את שלום העיר אשר הגליתי אתכם שמה והתפללו בעדה אל יהוה כי בשלומה יהיה לכם שלום	
ירמיהו	ירמיהו כט	ח	כי כה אמר יהוה צבאות אלהי ישראל אל ישיאו לכם נביאיכם אשר בקרבכם וקסמיכם ואל תשמעו אל חלמתיכם אשר אתם מחלמים	
ירמיהו	ירמיהו כט	ט	כי בשקר הם נבאים לכם בשמי לא שלחתים נאם יהוה	
ירמיהו	ירמיהו כט	י	כי כה אמר יהוה כי לפי מלאת לבבל שבעים שנה אפקד אתכם והקמתי עליכם את דברי הטוב להשיב אתכם אל המקום הזה	
ירמיהו	ירמיהו כט	יא	כי אנכי ידעתי את המחשבת אשר אנכי חשב עליכם נאם יהוה מחשבות שלום ולא לרעה לתת לכם אחרית ותקוה	
ירמיהו	ירמיהו כט	יב	וקראתם אתי והלכתם והתפללתם אלי ושמעתי אליכם	
ירמיהו	ירמיהו כט	יג	ובקשתם אתי ומצאתם כי תדרשני בכל לבבכם	
ירמיהו	ירמיהו כט	יד	ונמצאתי לכם נאם יהוה ושבתי את שביתכם וקבצתי אתכם מכל הגוים ומכל המקומות אשר הדחתי אתכם שם נאם יהוה והשבתי אתכם אל המקום אשר הגליתי אתכם משם	
ירמיהו	ירמיהו כט	טו	כי אמרתם הקים לנו יהוה נבאים בבלה	
ירמיהו	ירמיהו כט	טז	כי כה אמר יהוה אל המלך היושב אל כסא דוד ואל כל העם היושב בעיר הזאת אחיכם אשר לא יצאו אתכם בגולה	
ירמיהו	ירמיהו כט	יז	כה אמר יהוה צבאות הנני משלח בם את החרב את הרעב ואת הדבר ונתתי אותם כתאנים השערים אשר לא תאכלנה מרע	
ירמיהו	ירמיהו כט	יח	ורדפתי אחריהם בחרב ברעב ובדבר ונתתים לזועה לכל ממלכות הארץ לאלה ולשמה ולשרקה ולחרפה בכל הגוים אשר הדחתים שם	
ירמיהו	ירמיהו כט	יט	תחת אשר לא שמעו אל דברי נאם יהוה אשר שלחתי אליהם את עבדי הנבאים השכם ושלח ולא שמעתם נאם יהוה	
ירמיהו	ירמיהו כט	כ	ואתם שמעו דבר יהוה כל הגולה אשר שלחתי מירושלם בבלה	
ירמיהו	ירמיהו כט	כא	כה אמר יהוה צבאות אלהי ישראל אל אחאב בן קוליה ואל צדקיהו בן מעשיה הנבאים לכם בשמי שקר הנני נתן אתם ביד נבוכדראצר מלך בבל והכם לעיניכם	
ירמיהו	ירמיהו כט	כב	ולקח מהם קללה לכל גלות יהודה אשר בבבל לאמר ישמך יהוה כצדקיהו וכאחב אשר קלם מלך בבל באש	
ירמיהו	ירמיהו כט	כג	יען אשר עשו נבלה בישראל וינאפו את נשי רעיהם וידברו דבר בשמי שקר אשר לוא צויתם ואנכי הוידע ועד נאם יהוה	
ירמיהו	ירמיהו כט	כד	ואל שמעיהו הנחלמי תאמר לאמר	
ירמיהו	ירמיהו כט	כה	כה אמר יהוה צבאות אלהי ישראל לאמר יען אשר אתה שלחת בשמכה ספרים אל כל העם אשר בירושלם ואל צפניה בן מעשיה הכהן ואל כל הכהנים לאמר	
ירמיהו	ירמיהו כט	כו	יהוה נתנך כהן תחת יהוידע הכהן להיות פקדים בית יהוה לכל איש משגע ומתנבא ונתתה אתו אל המהפכת ואל הצינק	
ירמיהו	ירמיהו כט	כז	ועתה למה לא גערת בירמיהו הענתתי המתנבא לכם	
ירמיהו	ירמיהו כט	כח	כי על כן שלח אלינו בבל לאמר ארכה היא בנו בתים ושבו ונטעו גנות ואכלו את פריהן	
ירמיהו	ירמיהו כט	כט	ויקרא צפניה הכהן את הספר הזה באזני ירמיהו הנביא	
ירמיהו	ירמיהו כט	ל	ויהי דבר יהוה אל ירמיהו לאמר	
ירמיהו	ירמיהו כט	לא	שלח על כל הגולה לאמר כה אמר יהוה אל שמעיה הנחלמי יען אשר נבא לכם שמעיה ואני לא שלחתיו ויבטח אתכם על שקר	
ירמיהו	ירמיהו כט	לב	לכן כה אמר יהוה הנני פקד על שמעיה הנחלמי ועל זרעו לא יהיה לו איש יושב בתוך העם הזה ולא יראה בטוב אשר אני עשה לעמי נאם יהוה כי סרה דבר על יהוה	
ירמיהו	ירמיהו ל	א	הדבר אשר היה אל ירמיהו מאת יהוה לאמר	
ירמיהו	ירמיהו ל	ב	כה אמר יהוה אלהי ישראל לאמר כתב לך את כל הדברים אשר דברתי אליך אל ספר	
ירמיהו	ירמיהו ל	ג	כי הנה ימים באים נאם יהוה ושבתי את שבות עמי ישראל ויהודה אמר יהוה והשבתים אל הארץ אשר נתתי לאבותם וירשוה	
ירמיהו	ירמיהו ל	ד	ואלה הדברים אשר דבר יהוה אל ישראל ואל יהודה	
ירמיהו	ירמיהו ל	ה	כי כה אמר יהוה קול חרדה שמענו פחד ואין שלום	
ירמיהו	ירמיהו ל	ו	שאלו נא וראו אם ילד זכר מדוע ראיתי כל גבר ידיו על חלציו כיולדה ונהפכו כל פנים לירקון	
ירמיהו	ירמיהו ל	ז	הוי כי גדול היום ההוא מאין כמהו ועת צרה היא ליעקב וממנה יושע	
ירמיהו	ירמיהו ל	ח	והיה ביום ההוא נאם יהוה צבאות אשבר עלו מעל צוארך ומוסרותיך אנתק ולא יעבדו בו עוד זרים	
ירמיהו	ירמיהו ל	ט	ועבדו את יהוה אלהיהם ואת דוד מלכם אשר אקים להם	
ירמיהו	ירמיהו ל	י	ואתה אל תירא עבדי יעקב נאם יהוה ואל תחת ישראל כי הנני מושיעך מרחוק ואת זרעך מארץ שבים ושב יעקב ושקט ושאנן ואין מחריד	
ירמיהו	ירמיהו ל	יא	כי אתך אני נאם יהוה להושיעך כי אעשה כלה בכל הגוים אשר הפצותיך שם אך אתך לא אעשה כלה ויסרתיך למשפט ונקה לא אנקך	
ירמיהו	ירמיהו ל	יב	כי כה אמר יהוה אנוש לשברך נחלה מכתך	
ירמיהו	ירמיהו ל	יג	אין דן דינך למזור רפאות תעלה אין לך	
ירמיהו	ירמיהו ל	יד	כל מאהביך שכחוך אותך לא ידרשו כי מכת אויב הכיתיך מוסר אכזרי על רב עונך עצמו חטאתיך	
ירמיהו	ירמיהו ל	טו	מה תזעק על שברך אנוש מכאבך על רב עונך עצמו חטאתיך עשיתי אלה לך	
ירמיהו	ירמיהו ל	טז	לכן כל אכליך יאכלו וכל צריך כלם בשבי ילכו והיו שאסיך למשסה וכל בזזיך אתן לבז	
ירמיהו	ירמיהו ל	יז	כי אעלה ארכה לך וממכותיך ארפאך נאם יהוה כי נדחה קראו לך ציון היא דרש אין לה	
ירמיהו	ירמיהו ל	יח	כה אמר יהוה הנני שב שבות אהלי יעקוב ומשכנתיו ארחם ונבנתה עיר על תלה וארמון על משפטו ישב	
ירמיהו	ירמיהו ל	יט	ויצא מהם תודה וקול משחקים והרבתים ולא ימעטו והכבדתים ולא יצערו	
ירמיהו	ירמיהו ל	כ	והיו בניו כקדם ועדתו לפני תכון ופקדתי על כל לחציו	
ירמיהו	ירמיהו ל	כא	והיה אדירו ממנו ומשלו מקרבו יצא והקרבתיו ונגש אלי כי מי הוא זה ערב את לבו לגשת אלי נאם יהוה	
ירמיהו	ירמיהו ל	כב	והייתם לי לעם ואנכי אהיה לכם לאלהים	
ירמיהו	ירמיהו ל	כג	הנה סערת יהוה חמה יצאה סער מתגורר על ראש רשעים יחול	
ירמיהו	ירמיהו ל	כד	לא ישוב חרון אף יהוה עד עשתו ועד הקימו מזמות לבו באחרית הימים תתבוננו בה	
ירמיהו	ירמיהו ל	כה	בעת ההיא נאם יהוה אהיה לאלהים לכל משפחות ישראל והמה יהיו לי לעם	
ירמיהו	ירמיהו לא	א	כה אמר יהוה מצא חן במדבר עם שרידי חרב הלוך להרגיעו ישראל	
ירמיהו	ירמיהו לא	ב	מרחוק יהוה נראה לי ואהבת עולם אהבתיך על כן משכתיך חסד	
ירמיהו	ירמיהו לא	ג	עוד אבנך ונבנית בתולת ישראל עוד תעדי תפיך ויצאת במחול משחקים	
ירמיהו	ירמיהו לא	ד	עוד תטעי כרמים בהרי שמרון נטעו נטעים וחללו	
ירמיהו	ירמיהו לא	ה	כי יש יום קראו נצרים בהר אפרים קומו ונעלה ציון אל יהוה אלהינו	
ירמיהו	ירמיהו לא	ו	כי כה אמר יהוה רנו ליעקב שמחה וצהלו בראש הגוים השמיעו הללו ואמרו הושע יהוה את עמך את שארית ישראל	
ירמיהו	ירמיהו לא	ז	הנני מביא אותם מארץ צפון וקבצתים מירכתי ארץ בם עור ופסח הרה וילדת יחדו קהל גדול ישובו הנה	
ירמיהו	ירמיהו לא	ח	בבכי יבאו ובתחנונים אובילם אוליכם אל נחלי מים בדרך ישר לא יכשלו בה כי הייתי לישראל לאב ואפרים בכרי הוא	
ירמיהו	ירמיהו לא	ט	שמעו דבר יהוה גוים והגידו באיים ממרחק ואמרו מזרה ישראל יקבצנו ושמרו כרעה עדרו	
ירמיהו	ירמיהו לא	י	כי פדה יהוה את יעקב וגאלו מיד חזק ממנו	
ירמיהו	ירמיהו לא	יא	ובאו ורננו במרום ציון ונהרו אל טוב יהוה על דגן ועל תירש ועל יצהר ועל בני צאן ובקר והיתה נפשם כגן רוה ולא יוסיפו לדאבה עוד	
ירמיהו	ירמיהו לא	יב	אז תשמח בתולה במחול ובחרים וזקנים יחדו והפכתי אבלם לששון ונחמתים ושמחתים מיגונם	
ירמיהו	ירמיהו לא	יג	ורויתי נפש הכהנים דשן ועמי את טובי ישבעו נאם יהוה	
ירמיהו	ירמיהו לא	יד	כה אמר יהוה קול ברמה נשמע נהי בכי תמרורים רחל מבכה על בניה מאנה להנחם על בניה כי איננו	
ירמיהו	ירמיהו לא	טו	כה אמר יהוה מנעי קולך מבכי ועיניך מדמעה כי יש שכר לפעלתך נאם יהוה ושבו מארץ אויב	
ירמיהו	ירמיהו לא	טז	ויש תקוה לאחריתך נאם יהוה ושבו בנים לגבולם	
ירמיהו	ירמיהו לא	יז	שמוע שמעתי אפרים מתנודד יסרתני ואוסר כעגל לא למד השיבני ואשובה כי אתה יהוה אלהי	
ירמיהו	ירמיהו לא	יח	כי אחרי שובי נחמתי ואחרי הודעי ספקתי על ירך בשתי וגם נכלמתי כי נשאתי חרפת נעורי	
ירמיהו	ירמיהו לא	יט	הבן יקיר לי אפרים אם ילד שעשעים כי מדי דברי בו זכר אזכרנו עוד על כן המו מעי לו רחם ארחמנו נאם יהוה	
ירמיהו	ירמיהו לא	כ	הציבי לך צינים שמי לך תמרורים שתי לבך למסלה דרך הלכתי שובי בתולת ישראל שבי אל עריך אלה	
ירמיהו	ירמיהו לא	כא	עד מתי תתחמקין הבת השובבה כי ברא יהוה חדשה בארץ נקבה תסובב גבר	
ירמיהו	ירמיהו לא	כב	כה אמר יהוה צבאות אלהי ישראל עוד יאמרו את הדבר הזה בארץ יהודה ובעריו בשובי את שבותם יברכך יהוה נוה צדק הר הקדש	
ירמיהו	ירמיהו לא	כג	וישבו בה יהודה וכל עריו יחדו אכרים ונסעו בעדר	
ירמיהו	ירמיהו לא	כד	כי הרויתי נפש עיפה וכל נפש דאבה מלאתי	
ירמיהו	ירמיהו לא	כה	על זאת הקיצתי ואראה ושנתי ערבה לי	
ירמיהו	ירמיהו לא	כו	הנה ימים באים נאם יהוה וזרעתי את בית ישראל ואת בית יהודה זרע אדם וזרע בהמה	
ירמיהו	ירמיהו לא	כז	והיה כאשר שקדתי עליהם לנתוש ולנתוץ ולהרס ולהאביד ולהרע כן אשקד עליהם לבנות ולנטוע נאם יהוה	
ירמיהו	ירמיהו לא	כח	בימים ההם לא יאמרו עוד אבות אכלו בסר ושני בנים תקהינה	
ירמיהו	ירמיהו לא	כט	כי אם איש בעונו ימות כל האדם האכל הבסר תקהינה שניו	
ירמיהו	ירמיהו לא	ל	הנה ימים באים נאם יהוה וכרתי את בית ישראל ואת בית יהודה ברית חדשה	
ירמיהו	ירמיהו לא	לא	לא כברית אשר כרתי את אבותם ביום החזיקי בידם להוציאם מארץ מצרים אשר המה הפרו את בריתי ואנכי בעלתי בם נאם יהוה	
ירמיהו	ירמיהו לא	לב	כי זאת הברית אשר אכרת את בית ישראל אחרי הימים ההם נאם יהוה נתתי את תורתי בקרבם ועל לבם אכתבנה והייתי להם לאלהים והמה יהיו לי לעם	
ירמיהו	ירמיהו לא	לג	ולא ילמדו עוד איש את רעהו ואיש את אחיו לאמר דעו את יהוה כי כולם ידעו אותי למקטנם ועד גדולם נאם יהוה כי אסלח לעונם ולחטאתם לא אזכר עוד	
ירמיהו	ירמיהו לא	לד	כה אמר יהוה נתן שמש לאור יומם חקת ירח וכוכבים לאור לילה רגע הים ויהמו גליו יהוה צבאות שמו	
ירמיהו	ירמיהו לא	לה	אם ימשו החקים האלה מלפני נאם יהוה גם זרע ישראל ישבתו מהיות גוי לפני כל הימים	
ירמיהו	ירמיהו לא	לו	כה אמר יהוה אם ימדו שמים מלמעלה ויחקרו מוסדי ארץ למטה גם אני אמאס בכל זרע ישראל על כל אשר עשו נאם יהוה	
ירמיהו	ירמיהו לא	לז	הנה ימים נאם יהוה ונבנתה העיר ליהוה ממגדל חננאל שער הפנה	
ירמיהו	ירמיהו לא	לח	ויצא עוד קוה המדה נגדו על גבעת גרב ונסב געתה	
ירמיהו	ירמיהו לא	לט	וכל העמק הפגרים והדשן וכל השרמות עד נחל קדרון עד פנת שער הסוסים מזרחה קדש ליהוה לא ינתש ולא יהרס עוד לעולם	
ירמיהו	ירמיהו לב	א	הדבר אשר היה אל ירמיהו מאת יהוה בשנת העשרית לצדקיהו מלך יהודה היא השנה שמנה עשרה שנה לנבוכדראצר	
ירמיהו	ירמיהו לב	ב	ואז חיל מלך בבל צרים על ירושלם וירמיהו הנביא היה כלוא בחצר המטרה אשר בית מלך יהודה	
ירמיהו	ירמיהו לב	ג	אשר כלאו צדקיהו מלך יהודה לאמר מדוע אתה נבא לאמר כה אמר יהוה הנני נתן את העיר הזאת ביד מלך בבל ולכדה	
ירמיהו	ירמיהו לב	ד	וצדקיהו מלך יהודה לא ימלט מיד הכשדים כי הנתן ינתן ביד מלך בבל ודבר פיו עם פיו ועיניו את עינו תראינה	
ירמיהו	ירמיהו לב	ה	ובבל יולך את צדקיהו ושם יהיה עד פקדי אתו נאם יהוה כי תלחמו את הכשדים לא תצליחו	
ירמיהו	ירמיהו לב	ו	ויאמר ירמיהו היה דבר יהוה אלי לאמר	
ירמיהו	ירמיהו לב	ז	הנה חנמאל בן שלם דדך בא אליך לאמר קנה לך את שדי אשר בענתות כי לך משפט הגאלה לקנות	
ירמיהו	ירמיהו לב	ח	ויבא אלי חנמאל בן דדי כדבר יהוה אל חצר המטרה ויאמר אלי קנה נא את שדי אשר בענתות אשר בארץ בנימין כי לך משפט הירשה ולך הגאלה קנה לך ואדע כי דבר יהוה הוא	
ירמיהו	ירמיהו לב	ט	ואקנה את השדה מאת חנמאל בן דדי אשר בענתות ואשקלה לו את הכסף שבעה שקלים ועשרה הכסף	
ירמיהו	ירמיהו לב	י	ואכתב בספר ואחתם ואעד עדים ואשקל הכסף במאזנים	
ירמיהו	ירמיהו לב	יא	ואקח את ספר המקנה את החתום המצוה והחקים ואת הגלוי	
ירמיהו	ירמיהו לב	יב	ואתן את הספר המקנה אל ברוך בן נריה בן מחסיה לעיני חנמאל דדי ולעיני העדים הכתבים בספר המקנה לעיני כל היהודים הישבים בחצר המטרה	
ירמיהו	ירמיהו לב	יג	ואצוה את ברוך לעיניהם לאמר	
ירמיהו	ירמיהו לב	יד	כה אמר יהוה צבאות אלהי ישראל לקוח את הספרים האלה את ספר המקנה הזה ואת החתום ואת ספר הגלוי הזה ונתתם בכלי חרש למען יעמדו ימים רבים	
ירמיהו	ירמיהו לב	טו	כי כה אמר יהוה צבאות אלהי ישראל עוד יקנו בתים ושדות וכרמים בארץ הזאת	
ירמיהו	ירמיהו לב	טז	ואתפלל אל יהוה אחרי תתי את ספר המקנה אל ברוך בן נריה לאמר	
ירמיהו	ירמיהו לב	יז	אהה אדני יהוה הנה אתה עשית את השמים ואת הארץ בכחך הגדול ובזרעך הנטויה לא יפלא ממך כל דבר	
ירמיהו	ירמיהו לב	יח	עשה חסד לאלפים ומשלם עון אבות אל חיק בניהם אחריהם האל הגדול הגבור יהוה צבאות שמו	
ירמיהו	ירמיהו לב	יט	גדל העצה ורב העליליה אשר עיניך פקחות על כל דרכי בני אדם לתת לאיש כדרכיו וכפרי מעלליו	
ירמיהו	ירמיהו לב	כ	אשר שמת אתות ומפתים בארץ מצרים עד היום הזה ובישראל ובאדם ותעשה לך שם כיום הזה	
ירמיהו	ירמיהו לב	כא	ותצא את עמך את ישראל מארץ מצרים באתות ובמופתים וביד חזקה ובאזרוע נטויה ובמורא גדול	
ירמיהו	ירמיהו לב	כב	ותתן להם את הארץ הזאת אשר נשבעת לאבותם לתת להם ארץ זבת חלב ודבש	
ירמיהו	ירמיהו לב	כג	ויבאו וירשו אתה ולא שמעו בקולך ובתרותך לא הלכו את כל אשר צויתה להם לעשות לא עשו ותקרא אתם את כל הרעה הזאת	
ירמיהו	ירמיהו לב	כד	הנה הסללות באו העיר ללכדה והעיר נתנה ביד הכשדים הנלחמים עליה מפני החרב והרעב והדבר ואשר דברת היה והנך ראה	
ירמיהו	ירמיהו לב	כה	ואתה אמרת אלי אדני יהוה קנה לך השדה בכסף והעד עדים והעיר נתנה ביד הכשדים	
ירמיהו	ירמיהו לב	כו	ויהי דבר יהוה אל ירמיהו לאמר	
ירמיהו	ירמיהו לב	כז	הנה אני יהוה אלהי כל בשר הממני יפלא כל דבר	
ירמיהו	ירמיהו לב	כח	לכן כה אמר יהוה הנני נתן את העיר הזאת ביד הכשדים וביד נבוכדראצר מלך בבל ולכדה	
ירמיהו	ירמיהו לב	כט	ובאו הכשדים הנלחמים על העיר הזאת והציתו את העיר הזאת באש ושרפוה ואת הבתים אשר קטרו על גגותיהם לבעל והסכו נסכים לאלהים אחרים למען הכעסני	
ירמיהו	ירמיהו לב	ל	כי היו בני ישראל ובני יהודה אך עשים הרע בעיני מנערתיהם כי בני ישראל אך מכעסים אתי במעשה ידיהם נאם יהוה	
ירמיהו	ירמיהו לב	לא	כי על אפי ועל חמתי היתה לי העיר הזאת למן היום אשר בנו אותה ועד היום הזה להסירה מעל פני	
ירמיהו	ירמיהו לב	לב	על כל רעת בני ישראל ובני יהודה אשר עשו להכעסני המה מלכיהם שריהם כהניהם ונביאיהם ואיש יהודה וישבי ירושלם	
ירמיהו	ירמיהו לב	לג	ויפנו אלי ערף ולא פנים ולמד אתם השכם ולמד ואינם שמעים לקחת מוסר	
ירמיהו	ירמיהו לב	לד	וישימו שקוציהם בבית אשר נקרא שמי עליו לטמאו	
ירמיהו	ירמיהו לב	לה	ויבנו את במות הבעל אשר בגיא בן הנם להעביר את בניהם ואת בנותיהם למלך אשר לא צויתים ולא עלתה על לבי לעשות התועבה הזאת למען החטי את יהודה	
ירמיהו	ירמיהו לב	לו	ועתה לכן כה אמר יהוה אלהי ישראל אל העיר הזאת אשר אתם אמרים נתנה ביד מלך בבל בחרב וברעב ובדבר	
ירמיהו	ירמיהו לב	לז	הנני מקבצם מכל הארצות אשר הדחתים שם באפי ובחמתי ובקצף גדול והשבתים אל המקום הזה והשבתים לבטח	
ירמיהו	ירמיהו לב	לח	והיו לי לעם ואני אהיה להם לאלהים	
ירמיהו	ירמיהו לב	לט	ונתתי להם לב אחד ודרך אחד ליראה אותי כל הימים לטוב להם ולבניהם אחריהם	
ירמיהו	ירמיהו לב	מ	וכרתי להם ברית עולם אשר לא אשוב מאחריהם להיטיבי אותם ואת יראתי אתן בלבבם לבלתי סור מעלי	
ירמיהו	ירמיהו לב	מא	וששתי עליהם להטיב אותם ונטעתים בארץ הזאת באמת בכל לבי ובכל נפשי	
ירמיהו	ירמיהו לב	מב	כי כה אמר יהוה כאשר הבאתי אל העם הזה את כל הרעה הגדולה הזאת כן אנכי מביא עליהם את כל הטובה אשר אנכי דבר עליהם	
ירמיהו	ירמיהו לב	מג	ונקנה השדה בארץ הזאת אשר אתם אמרים שממה היא מאין אדם ובהמה נתנה ביד הכשדים	
ירמיהו	ירמיהו לב	מד	שדות בכסף יקנו וכתוב בספר וחתום והעד עדים בארץ בנימן ובסביבי ירושלם ובערי יהודה ובערי ההר ובערי השפלה ובערי הנגב כי אשיב את שבותם נאם יהוה	
ירמיהו	ירמיהו לג	א	ויהי דבר יהוה אל ירמיהו שנית והוא עודנו עצור בחצר המטרה לאמר	
ירמיהו	ירמיהו לג	ב	כה אמר יהוה עשה יהוה יוצר אותה להכינה יהוה שמו	
ירמיהו	ירמיהו לג	ג	קרא אלי ואענך ואגידה לך גדלות ובצרות לא ידעתם	
ירמיהו	ירמיהו לג	ד	כי כה אמר יהוה אלהי ישראל על בתי העיר הזאת ועל בתי מלכי יהודה הנתצים אל הסללות ואל החרב	
ירמיהו	ירמיהו לג	ה	באים להלחם את הכשדים ולמלאם את פגרי האדם אשר הכיתי באפי ובחמתי ואשר הסתרתי פני מהעיר הזאת על כל רעתם	
ירמיהו	ירמיהו לג	ו	הנני מעלה לה ארכה ומרפא ורפאתים וגליתי להם עתרת שלום ואמת	
ירמיהו	ירמיהו לג	ז	והשבתי את שבות יהודה ואת שבות ישראל ובנתים כבראשנה	
ירמיהו	ירמיהו לג	ח	וטהרתים מכל עונם אשר חטאו לי וסלחתי לכול עונותיהם אשר חטאו לי ואשר פשעו בי	
ירמיהו	ירמיהו לג	ט	והיתה לי לשם ששון לתהלה ולתפארת לכל גויי הארץ אשר ישמעו את כל הטובה אשר אנכי עשה אתם ופחדו ורגזו על כל הטובה ועל כל השלום אשר אנכי עשה לה	
ירמיהו	ירמיהו לג	י	כה אמר יהוה עוד ישמע במקום הזה אשר אתם אמרים חרב הוא מאין אדם ומאין בהמה בערי יהודה ובחצות ירושלם הנשמות מאין אדם ומאין יושב ומאין בהמה	
ירמיהו	ירמיהו לג	יא	קול ששון וקול שמחה קול חתן וקול כלה קול אמרים הודו את יהוה צבאות כי טוב יהוה כי לעולם חסדו מבאים תודה בית יהוה כי אשיב את שבות הארץ כבראשנה אמר יהוה	
ירמיהו	ירמיהו לג	יב	כה אמר יהוה צבאות עוד יהיה במקום הזה החרב מאין אדם ועד בהמה ובכל עריו נוה רעים מרבצים צאן	
ירמיהו	ירמיהו לג	יג	בערי ההר בערי השפלה ובערי הנגב ובארץ בנימן ובסביבי ירושלם ובערי יהודה עד תעברנה הצאן על ידי מונה אמר יהוה	
ירמיהו	ירמיהו לג	יד	הנה ימים באים נאם יהוה והקמתי את הדבר הטוב אשר דברתי אל בית ישראל ועל בית יהודה	
ירמיהו	ירמיהו לג	טו	בימים ההם ובעת ההיא אצמיח לדוד צמח צדקה ועשה משפט וצדקה בארץ	
ירמיהו	ירמיהו לג	טז	בימים ההם תושע יהודה וירושלם תשכון לבטח וזה אשר יקרא לה יהוה צדקנו	
ירמיהו	ירמיהו לג	יז	כי כה אמר יהוה לא יכרת לדוד איש ישב על כסא בית ישראל	
ירמיהו	ירמיהו לג	יח	ולכהנים הלוים לא יכרת איש מלפני מעלה עולה ומקטיר מנחה ועשה זבח כל הימים	
ירמיהו	ירמיהו לג	יט	ויהי דבר יהוה אל ירמיהו לאמור	
ירמיהו	ירמיהו לג	כ	כה אמר יהוה אם תפרו את בריתי היום ואת בריתי הלילה ולבלתי היות יומם ולילה בעתם	
ירמיהו	ירמיהו לג	כא	גם בריתי תפר את דוד עבדי מהיות לו בן מלך על כסאו ואת הלוים הכהנים משרתי	
ירמיהו	ירמיהו לג	כב	אשר לא יספר צבא השמים ולא ימד חול הים כן ארבה את זרע דוד עבדי ואת הלוים משרתי אתי	
ירמיהו	ירמיהו לג	כג	ויהי דבר יהוה אל ירמיהו לאמר	
ירמיהו	ירמיהו לג	כד	הלוא ראית מה העם הזה דברו לאמר שתי המשפחות אשר בחר יהוה בהם וימאסם ואת עמי ינאצון מהיות עוד גוי לפניהם	
ירמיהו	ירמיהו לג	כה	כה אמר יהוה אם לא בריתי יומם ולילה חקות שמים וארץ לא שמתי	
ירמיהו	ירמיהו לג	כו	גם זרע יעקוב ודוד עבדי אמאס מקחת מזרעו משלים אל זרע אברהם ישחק ויעקב כי אשוב את שבותם ורחמתים	
ירמיהו	ירמיהו לד	א	הדבר אשר היה אל ירמיהו מאת יהוה ונבוכדראצר מלך בבל וכל חילו וכל ממלכות ארץ ממשלת ידו וכל העמים נלחמים על ירושלם ועל כל עריה לאמר	
ירמיהו	ירמיהו לד	ב	כה אמר יהוה אלהי ישראל הלך ואמרת אל צדקיהו מלך יהודה ואמרת אליו כה אמר יהוה הנני נתן את העיר הזאת ביד מלך בבל ושרפה באש	
ירמיהו	ירמיהו לד	ג	ואתה לא תמלט מידו כי תפש תתפש ובידו תנתן ועיניך את עיני מלך בבל תראינה ופיהו את פיך ידבר ובבל תבוא	
ירמיהו	ירמיהו לד	ד	אך שמע דבר יהוה צדקיהו מלך יהודה כה אמר יהוה עליך לא תמות בחרב	
ירמיהו	ירמיהו לד	ה	בשלום תמות וכמשרפות אבותיך המלכים הראשנים אשר היו לפניך כן ישרפו לך והוי אדון יספדו לך כי דבר אני דברתי נאם יהוה	
ירמיהו	ירמיהו לד	ו	וידבר ירמיהו הנביא אל צדקיהו מלך יהודה את כל הדברים האלה בירושלם	
ירמיהו	ירמיהו לד	ז	וחיל מלך בבל נלחמים על ירושלם ועל כל ערי יהודה הנותרות אל לכיש ואל עזקה כי הנה נשארו בערי יהודה ערי מבצר	
ירמיהו	ירמיהו לד	ח	הדבר אשר היה אל ירמיהו מאת יהוה אחרי כרת המלך צדקיהו ברית את כל העם אשר בירושלם לקרא להם דרור	
ירמיהו	ירמיהו לד	ט	לשלח איש את עבדו ואיש את שפחתו העברי והעבריה חפשים לבלתי עבד בם ביהודי אחיהו איש	
ירמיהו	ירמיהו לד	י	וישמעו כל השרים וכל העם אשר באו בברית לשלח איש את עבדו ואיש את שפחתו חפשים לבלתי עבד בם עוד וישמעו וישלחו	
ירמיהו	ירמיהו לד	יא	וישובו אחרי כן וישבו את העבדים ואת השפחות אשר שלחו חפשים ויכבישום לעבדים ולשפחות	
ירמיהו	ירמיהו לד	יב	ויהי דבר יהוה אל ירמיהו מאת יהוה לאמר	
ירמיהו	ירמיהו לד	יג	כה אמר יהוה אלהי ישראל אנכי כרתי ברית את אבותיכם ביום הוצאי אותם מארץ מצרים מבית עבדים לאמר	
ירמיהו	ירמיהו לד	יד	מקץ שבע שנים תשלחו איש את אחיו העברי אשר ימכר לך ועבדך שש שנים ושלחתו חפשי מעמך ולא שמעו אבותיכם אלי ולא הטו את אזנם	
ירמיהו	ירמיהו לד	טו	ותשבו אתם היום ותעשו את הישר בעיני לקרא דרור איש לרעהו ותכרתו ברית לפני בבית אשר נקרא שמי עליו	
ירמיהו	ירמיהו לד	טז	ותשבו ותחללו את שמי ותשבו איש את עבדו ואיש את שפחתו אשר שלחתם חפשים לנפשם ותכבשו אתם להיות לכם לעבדים ולשפחות	
ירמיהו	ירמיהו לד	יז	לכן כה אמר יהוה אתם לא שמעתם אלי לקרא דרור איש לאחיו ואיש לרעהו הנני קרא לכם דרור נאם יהוה אל החרב אל הדבר ואל הרעב ונתתי אתכם לזועה לכל ממלכות הארץ	
ירמיהו	ירמיהו לד	יח	ונתתי את האנשים העברים את ברתי אשר לא הקימו את דברי הברית אשר כרתו לפני העגל אשר כרתו לשנים ויעברו בין בתריו	
ירמיהו	ירמיהו לד	יט	שרי יהודה ושרי ירושלם הסרסים והכהנים וכל עם הארץ העברים בין בתרי העגל	
ירמיהו	ירמיהו לד	כ	ונתתי אותם ביד איביהם וביד מבקשי נפשם והיתה נבלתם למאכל לעוף השמים ולבהמת הארץ	
ירמיהו	ירמיהו לד	כא	ואת צדקיהו מלך יהודה ואת שריו אתן ביד איביהם וביד מבקשי נפשם וביד חיל מלך בבל העלים מעליכם	
ירמיהו	ירמיהו לד	כב	הנני מצוה נאם יהוה והשבתים אל העיר הזאת ונלחמו עליה ולכדוה ושרפה באש ואת ערי יהודה אתן שממה מאין ישב	
ירמיהו	ירמיהו לה	א	הדבר אשר היה אל ירמיהו מאת יהוה בימי יהויקים בן יאשיהו מלך יהודה לאמר	
ירמיהו	ירמיהו לה	ב	הלוך אל בית הרכבים ודברת אותם והבאותם בית יהוה אל אחת הלשכות והשקית אותם יין	
ירמיהו	ירמיהו לה	ג	ואקח את יאזניה בן ירמיהו בן חבצניה ואת אחיו ואת כל בניו ואת כל בית הרכבים	
ירמיהו	ירמיהו לה	ד	ואבא אתם בית יהוה אל לשכת בני חנן בן יגדליהו איש האלהים אשר אצל לשכת השרים אשר ממעל ללשכת מעשיהו בן שלם שמר הסף	
ירמיהו	ירמיהו לה	ה	ואתן לפני בני בית הרכבים גבעים מלאים יין וכסות ואמר אליהם שתו יין	
ירמיהו	ירמיהו לה	ו	ויאמרו לא נשתה יין כי יונדב בן רכב אבינו צוה עלינו לאמר לא תשתו יין אתם ובניכם עד עולם	
ירמיהו	ירמיהו לה	ז	ובית לא תבנו וזרע לא תזרעו וכרם לא תטעו ולא יהיה לכם כי באהלים תשבו כל ימיכם למען תחיו ימים רבים על פני האדמה אשר אתם גרים שם	
ירמיהו	ירמיהו לה	ח	ונשמע בקול יהונדב בן רכב אבינו לכל אשר צונו לבלתי שתות יין כל ימינו אנחנו נשינו בנינו ובנתינו	
ירמיהו	ירמיהו לה	ט	ולבלתי בנות בתים לשבתנו וכרם ושדה וזרע לא יהיה לנו	
ירמיהו	ירמיהו לה	י	ונשב באהלים ונשמע ונעש ככל אשר צונו יונדב אבינו	
ירמיהו	ירמיהו לה	יא	ויהי בעלות נבוכדראצר מלך בבל אל הארץ ונאמר באו ונבוא ירושלם מפני חיל הכשדים ומפני חיל ארם ונשב בירושלם	
ירמיהו	ירמיהו לה	יב	ויהי דבר יהוה אל ירמיהו לאמר	
ירמיהו	ירמיהו לה	יג	כה אמר יהוה צבאות אלהי ישראל הלך ואמרת לאיש יהודה וליושבי ירושלם הלוא תקחו מוסר לשמע אל דברי נאם יהוה	
ירמיהו	ירמיהו לה	יד	הוקם את דברי יהונדב בן רכב אשר צוה את בניו לבלתי שתות יין ולא שתו עד היום הזה כי שמעו את מצות אביהם ואנכי דברתי אליכם השכם ודבר ולא שמעתם אלי	
ירמיהו	ירמיהו לה	טו	ואשלח אליכם את כל עבדי הנבאים השכים ושלח לאמר שבו נא איש מדרכו הרעה והיטיבו מעלליכם ואל תלכו אחרי אלהים אחרים לעבדם ושבו אל האדמה אשר נתתי לכם ולאבתיכם ולא הטיתם את אזנכם ולא שמעתם אלי	
ירמיהו	ירמיהו לה	טז	כי הקימו בני יהונדב בן רכב את מצות אביהם אשר צום והעם הזה לא שמעו אלי	
ירמיהו	ירמיהו לה	יז	לכן כה אמר יהוה אלהי צבאות אלהי ישראל הנני מביא אל יהודה ואל כל יושבי ירושלם את כל הרעה אשר דברתי עליהם יען דברתי אליהם ולא שמעו ואקרא להם ולא ענו	
ירמיהו	ירמיהו לה	יח	ולבית הרכבים אמר ירמיהו כה אמר יהוה צבאות אלהי ישראל יען אשר שמעתם על מצות יהונדב אביכם ותשמרו את כל מצותיו ותעשו ככל אשר צוה אתכם	
ירמיהו	ירמיהו לה	יט	לכן כה אמר יהוה צבאות אלהי ישראל לא יכרת איש ליונדב בן רכב עמד לפני כל הימים	
ירמיהו	ירמיהו לו	א	ויהי בשנה הרביעת ליהויקים בן יאשיהו מלך יהודה היה הדבר הזה אל ירמיהו מאת יהוה לאמר	
ירמיהו	ירמיהו לו	ב	קח לך מגלת ספר וכתבת אליה את כל הדברים אשר דברתי אליך על ישראל ועל יהודה ועל כל הגוים מיום דברתי אליך מימי יאשיהו ועד היום הזה	
ירמיהו	ירמיהו לו	ג	אולי ישמעו בית יהודה את כל הרעה אשר אנכי חשב לעשות להם למען ישובו איש מדרכו הרעה וסלחתי לעונם ולחטאתם	
ירמיהו	ירמיהו לו	ד	ויקרא ירמיהו את ברוך בן נריה ויכתב ברוך מפי ירמיהו את כל דברי יהוה אשר דבר אליו על מגלת ספר	
ירמיהו	ירמיהו לו	ה	ויצוה ירמיהו את ברוך לאמר אני עצור לא אוכל לבוא בית יהוה	
ירמיהו	ירמיהו לו	ו	ובאת אתה וקראת במגלה אשר כתבת מפי את דברי יהוה באזני העם בית יהוה ביום צום וגם באזני כל יהודה הבאים מעריהם תקראם	
ירמיהו	ירמיהו לו	ז	אולי תפל תחנתם לפני יהוה וישבו איש מדרכו הרעה כי גדול האף והחמה אשר דבר יהוה אל העם הזה	
ירמיהו	ירמיהו לו	ח	ויעש ברוך בן נריה ככל אשר צוהו ירמיהו הנביא לקרא בספר דברי יהוה בית יהוה	
ירמיהו	ירמיהו לו	ט	ויהי בשנה החמשית ליהויקים בן יאשיהו מלך יהודה בחדש התשעי קראו צום לפני יהוה כל העם בירושלם וכל העם הבאים מערי יהודה בירושלם	
ירמיהו	ירמיהו לו	י	ויקרא ברוך בספר את דברי ירמיהו בית יהוה בלשכת גמריהו בן שפן הספר בחצר העליון פתח שער בית יהוה החדש באזני כל העם	
ירמיהו	ירמיהו לו	יא	וישמע מכיהו בן גמריהו בן שפן את כל דברי יהוה מעל הספר	
ירמיהו	ירמיהו לו	יב	וירד בית המלך על לשכת הספר והנה שם כל השרים יושבים אלישמע הספר ודליהו בן שמעיהו ואלנתן בן עכבור וגמריהו בן שפן וצדקיהו בן חנניהו וכל השרים	
ירמיהו	ירמיהו לו	יג	ויגד להם מכיהו את כל הדברים אשר שמע בקרא ברוך בספר באזני העם	
ירמיהו	ירמיהו לו	יד	וישלחו כל השרים אל ברוך את יהודי בן נתניהו בן שלמיהו בן כושי לאמר המגלה אשר קראת בה באזני העם קחנה בידך ולך ויקח ברוך בן נריהו את המגלה בידו ויבא אליהם	
ירמיהו	ירמיהו לו	טו	ויאמרו אליו שב נא וקראנה באזנינו ויקרא ברוך באזניהם	
ירמיהו	ירמיהו לו	טז	ויהי כשמעם את כל הדברים פחדו איש אל רעהו ויאמרו אל ברוך הגיד נגיד למלך את כל הדברים האלה	
ירמיהו	ירמיהו לו	יז	ואת ברוך שאלו לאמר הגד נא לנו איך כתבת את כל הדברים האלה מפיו	
ירמיהו	ירמיהו לו	יח	ויאמר להם ברוך מפיו יקרא אלי את כל הדברים האלה ואני כתב על הספר בדיו	
ירמיהו	ירמיהו לו	יט	ויאמרו השרים אל ברוך לך הסתר אתה וירמיהו ואיש אל ידע איפה אתם	
ירמיהו	ירמיהו לו	כ	ויבאו אל המלך חצרה ואת המגלה הפקדו בלשכת אלישמע הספר ויגידו באזני המלך את כל הדברים	
ירמיהו	ירמיהו לו	כא	וישלח המלך את יהודי לקחת את המגלה ויקחה מלשכת אלישמע הספר ויקראה יהודי באזני המלך ובאזני כל השרים העמדים מעל המלך	
ירמיהו	ירמיהו לו	כב	והמלך יושב בית החרף בחדש התשיעי ואת האח לפניו מבערת	
ירמיהו	ירמיהו לו	כג	ויהי כקרוא יהודי שלש דלתות וארבעה יקרעה בתער הספר והשלך אל האש אשר אל האח עד תם כל המגלה על האש אשר על האח	
ירמיהו	ירמיהו לו	כד	ולא פחדו ולא קרעו את בגדיהם המלך וכל עבדיו השמעים את כל הדברים האלה	
ירמיהו	ירמיהו לו	כה	וגם אלנתן ודליהו וגמריהו הפגעו במלך לבלתי שרף את המגלה ולא שמע אליהם	
ירמיהו	ירמיהו לו	כו	ויצוה המלך את ירחמאל בן המלך ואת שריהו בן עזריאל ואת שלמיהו בן עבדאל לקחת את ברוך הספר ואת ירמיהו הנביא ויסתרם יהוה	
ירמיהו	ירמיהו לו	כז	ויהי דבר יהוה אל ירמיהו אחרי שרף המלך את המגלה ואת הדברים אשר כתב ברוך מפי ירמיהו לאמר	
ירמיהו	ירמיהו לו	כח	שוב קח לך מגלה אחרת וכתב עליה את כל הדברים הראשנים אשר היו על המגלה הראשנה אשר שרף יהויקים מלך יהודה	
ירמיהו	ירמיהו לו	כט	ועל יהויקים מלך יהודה תאמר כה אמר יהוה אתה שרפת את המגלה הזאת לאמר מדוע כתבת עליה לאמר בא יבוא מלך בבל והשחית את הארץ הזאת והשבית ממנה אדם ובהמה	
ירמיהו	ירמיהו לו	ל	לכן כה אמר יהוה על יהויקים מלך יהודה לא יהיה לו יושב על כסא דוד ונבלתו תהיה משלכת לחרב ביום ולקרח בלילה	
ירמיהו	ירמיהו לו	לא	ופקדתי עליו ועל זרעו ועל עבדיו את עונם והבאתי עליהם ועל ישבי ירושלם ואל איש יהודה את כל הרעה אשר דברתי אליהם ולא שמעו	
ירמיהו	ירמיהו לו	לב	וירמיהו לקח מגלה אחרת ויתנה אל ברוך בן נריהו הספר ויכתב עליה מפי ירמיהו את כל דברי הספר אשר שרף יהויקים מלך יהודה באש ועוד נוסף עליהם דברים רבים כהמה	
ירמיהו	ירמיהו לז	א	וימלך מלך צדקיהו בן יאשיהו תחת כניהו בן יהויקים אשר המליך נבוכדראצר מלך בבל בארץ יהודה	
ירמיהו	ירמיהו לז	ב	ולא שמע הוא ועבדיו ועם הארץ אל דברי יהוה אשר דבר ביד ירמיהו הנביא	
ירמיהו	ירמיהו לז	ג	וישלח המלך צדקיהו את יהוכל בן שלמיה ואת צפניהו בן מעשיה הכהן אל ירמיהו הנביא לאמר התפלל נא בעדנו אל יהוה אלהינו	
ירמיהו	ירמיהו לז	ד	וירמיהו בא ויצא בתוך העם ולא נתנו אתו בית הכליא	
ירמיהו	ירמיהו לז	ה	וחיל פרעה יצא ממצרים וישמעו הכשדים הצרים על ירושלם את שמעם ויעלו מעל ירושלם	
ירמיהו	ירמיהו לז	ו	ויהי דבר יהוה אל ירמיהו הנביא לאמר	
ירמיהו	ירמיהו לז	ז	כה אמר יהוה אלהי ישראל כה תאמרו אל מלך יהודה השלח אתכם אלי לדרשני הנה חיל פרעה היצא לכם לעזרה שב לארצו מצרים	
ירמיהו	ירמיהו לז	ח	ושבו הכשדים ונלחמו על העיר הזאת ולכדה ושרפה באש	
ירמיהו	ירמיהו לז	ט	כה אמר יהוה אל תשאו נפשתיכם לאמר הלך ילכו מעלינו הכשדים כי לא ילכו	
ירמיהו	ירמיהו לז	י	כי אם הכיתם כל חיל כשדים הנלחמים אתכם ונשארו בם אנשים מדקרים איש באהלו יקומו ושרפו את העיר הזאת באש	
ירמיהו	ירמיהו לז	יא	והיה בהעלות חיל הכשדים מעל ירושלם מפני חיל פרעה	
ירמיהו	ירמיהו לז	יב	ויצא ירמיהו מירושלם ללכת ארץ בנימן לחלק משם בתוך העם	
ירמיהו	ירמיהו לז	יג	ויהי הוא בשער בנימן ושם בעל פקדת ושמו יראייה בן שלמיה בן חנניה ויתפש את ירמיהו הנביא לאמר אל הכשדים אתה נפל	
ירמיהו	ירמיהו לז	יד	ויאמר ירמיהו שקר אינני נפל על הכשדים ולא שמע אליו ויתפש יראייה בירמיהו ויבאהו אל השרים	
ירמיהו	ירמיהו לז	טו	ויקצפו השרים על ירמיהו והכו אתו ונתנו אותו בית האסור בית יהונתן הספר כי אתו עשו לבית הכלא	
ירמיהו	ירמיהו לז	טז	כי בא ירמיהו אל בית הבור ואל החניות וישב שם ירמיהו ימים רבים	
ירמיהו	ירמיהו לז	יז	וישלח המלך צדקיהו ויקחהו וישאלהו המלך בביתו בסתר ויאמר היש דבר מאת יהוה ויאמר ירמיהו יש ויאמר ביד מלך בבל תנתן	
ירמיהו	ירמיהו לז	יח	ויאמר ירמיהו אל המלך צדקיהו מה חטאתי לך ולעבדיך ולעם הזה כי נתתם אותי אל בית הכלא	
ירמיהו	ירמיהו לז	יט	ואיו נביאיכם אשר נבאו לכם לאמר לא יבא מלך בבל עליכם ועל הארץ הזאת	
ירמיהו	ירמיהו לז	כ	ועתה שמע נא אדני המלך תפל נא תחנתי לפניך ואל תשבני בית יהונתן הספר ולא אמות שם	
ירמיהו	ירמיהו לז	כא	ויצוה המלך צדקיהו ויפקדו את ירמיהו בחצר המטרה ונתן לו ככר לחם ליום מחוץ האפים עד תם כל הלחם מן העיר וישב ירמיהו בחצר המטרה	
ירמיהו	ירמיהו לח	א	וישמע שפטיה בן מתן וגדליהו בן פשחור ויוכל בן שלמיהו ופשחור בן מלכיה את הדברים אשר ירמיהו מדבר אל כל העם לאמר	
ירמיהו	ירמיהו לח	ב	כה אמר יהוה הישב בעיר הזאת ימות בחרב ברעב ובדבר והיצא אל הכשדים יחיה והיתה לו נפשו לשלל וחי	
ירמיהו	ירמיהו לח	ג	כה אמר יהוה הנתן תנתן העיר הזאת ביד חיל מלך בבל ולכדה	
ירמיהו	ירמיהו לח	ד	ויאמרו השרים אל המלך יומת נא את האיש הזה כי על כן הוא מרפא את ידי אנשי המלחמה הנשארים בעיר הזאת ואת ידי כל העם לדבר אליהם כדברים האלה כי האיש הזה איננו דרש לשלום לעם הזה כי אם לרעה	
ירמיהו	ירמיהו לח	ה	ויאמר המלך צדקיהו הנה הוא בידכם כי אין המלך יוכל אתכם דבר	
ירמיהו	ירמיהו לח	ו	ויקחו את ירמיהו וישלכו אתו אל הבור מלכיהו בן המלך אשר בחצר המטרה וישלחו את ירמיהו בחבלים ובבור אין מים כי אם טיט ויטבע ירמיהו בטיט	
ירמיהו	ירמיהו לח	ז	וישמע עבד מלך הכושי איש סריס והוא בבית המלך כי נתנו את ירמיהו אל הבור והמלך יושב בשער בנימן	
ירמיהו	ירמיהו לח	ח	ויצא עבד מלך מבית המלך וידבר אל המלך לאמר	
ירמיהו	ירמיהו לח	ט	אדני המלך הרעו האנשים האלה את כל אשר עשו לירמיהו הנביא את אשר השליכו אל הבור וימת תחתיו מפני הרעב כי אין הלחם עוד בעיר	
ירמיהו	ירמיהו לח	י	ויצוה המלך את עבד מלך הכושי לאמר קח בידך מזה שלשים אנשים והעלית את ירמיהו הנביא מן הבור בטרם ימות	
ירמיהו	ירמיהו לח	יא	ויקח עבד מלך את האנשים בידו ויבא בית המלך אל תחת האוצר ויקח משם בלוי הסחבות ובלוי מלחים וישלחם אל ירמיהו אל הבור בחבלים	
ירמיהו	ירמיהו לח	יב	ויאמר עבד מלך הכושי אל ירמיהו שים נא בלואי הסחבות והמלחים תחת אצלות ידיך מתחת לחבלים ויעש ירמיהו כן	
ירמיהו	ירמיהו לח	יג	וימשכו את ירמיהו בחבלים ויעלו אתו מן הבור וישב ירמיהו בחצר המטרה	
ירמיהו	ירמיהו לח	יד	וישלח המלך צדקיהו ויקח את ירמיהו הנביא אליו אל מבוא השלישי אשר בבית יהוה ויאמר המלך אל ירמיהו שאל אני אתך דבר אל תכחד ממני דבר	
ירמיהו	ירמיהו לח	טו	ויאמר ירמיהו אל צדקיהו כי אגיד לך הלוא המת תמיתני וכי איעצך לא תשמע אלי	
ירמיהו	ירמיהו לח	טז	וישבע המלך צדקיהו אל ירמיהו בסתר לאמר חי יהוה את אשר עשה לנו את הנפש הזאת אם אמיתך ואם אתנך ביד האנשים האלה אשר מבקשים את נפשך	
ירמיהו	ירמיהו לח	יז	ויאמר ירמיהו אל צדקיהו כה אמר יהוה אלהי צבאות אלהי ישראל אם יצא תצא אל שרי מלך בבל וחיתה נפשך והעיר הזאת לא תשרף באש וחיתה אתה וביתך	
ירמיהו	ירמיהו לח	יח	ואם לא תצא אל שרי מלך בבל ונתנה העיר הזאת ביד הכשדים ושרפוה באש ואתה לא תמלט מידם	
ירמיהו	ירמיהו לח	יט	ויאמר המלך צדקיהו אל ירמיהו אני דאג את היהודים אשר נפלו אל הכשדים פן יתנו אתי בידם והתעללו בי	
ירמיהו	ירמיהו לח	כ	ויאמר ירמיהו לא יתנו שמע נא בקול יהוה לאשר אני דבר אליך וייטב לך ותחי נפשך	
ירמיהו	ירמיהו לח	כא	ואם מאן אתה לצאת זה הדבר אשר הראני יהוה	
ירמיהו	ירמיהו לח	כב	והנה כל הנשים אשר נשארו בבית מלך יהודה מוצאות אל שרי מלך בבל והנה אמרות הסיתוך ויכלו לך אנשי שלמך הטבעו בבץ רגלך נסגו אחור	
ירמיהו	ירמיהו לח	כג	ואת כל נשיך ואת בניך מוצאים אל הכשדים ואתה לא תמלט מידם כי ביד מלך בבל תתפש ואת העיר הזאת תשרף באש	
ירמיהו	ירמיהו לח	כד	ויאמר צדקיהו אל ירמיהו איש אל ידע בדברים האלה ולא תמות	
ירמיהו	ירמיהו לח	כה	וכי ישמעו השרים כי דברתי אתך ובאו אליך ואמרו אליך הגידה נא לנו מה דברת אל המלך אל תכחד ממנו ולא נמיתך ומה דבר אליך המלך	
ירמיהו	ירמיהו לח	כו	ואמרת אליהם מפיל אני תחנתי לפני המלך לבלתי השיבני בית יהונתן למות שם	
ירמיהו	ירמיהו לח	כז	ויבאו כל השרים אל ירמיהו וישאלו אתו ויגד להם ככל הדברים האלה אשר צוה המלך ויחרשו ממנו כי לא נשמע הדבר	
ירמיהו	ירמיהו לח	כח	וישב ירמיהו בחצר המטרה עד יום אשר נלכדה ירושלם והיה כאשר נלכדה ירושלם	
ירמיהו	ירמיהו לט	א	בשנה התשעית לצדקיהו מלך יהודה בחדש העשרי בא נבוכדראצר מלך בבל וכל חילו אל ירושלם ויצרו עליה	
ירמיהו	ירמיהו לט	ב	בעשתי עשרה שנה לצדקיהו בחדש הרביעי בתשעה לחדש הבקעה העיר	
ירמיהו	ירמיהו לט	ג	ויבאו כל שרי מלך בבל וישבו בשער התוך נרגל שר אצר סמגר נבו שר סכים רב סריס נרגל שר אצר רב מג וכל שארית שרי מלך בבל	
ירמיהו	ירמיהו לט	ד	ויהי כאשר ראם צדקיהו מלך יהודה וכל אנשי המלחמה ויברחו ויצאו לילה מן העיר דרך גן המלך בשער בין החמתים ויצא דרך הערבה	
ירמיהו	ירמיהו לט	ה	וירדפו חיל כשדים אחריהם וישגו את צדקיהו בערבות ירחו ויקחו אתו ויעלהו אל נבוכדראצר מלך בבל רבלתה בארץ חמת וידבר אתו משפטים	
ירמיהו	ירמיהו לט	ו	וישחט מלך בבל את בני צדקיהו ברבלה לעיניו ואת כל חרי יהודה שחט מלך בבל	
ירמיהו	ירמיהו לט	ז	ואת עיני צדקיהו עור ויאסרהו בנחשתים לביא אתו בבלה	
ירמיהו	ירמיהו לט	ח	ואת בית המלך ואת בית העם שרפו הכשדים באש ואת חמות ירושלם נתצו	
ירמיהו	ירמיהו לט	ט	ואת יתר העם הנשארים בעיר ואת הנפלים אשר נפלו עליו ואת יתר העם הנשארים הגלה נבוזר אדן רב טבחים בבל	
ירמיהו	ירמיהו לט	י	ומן העם הדלים אשר אין להם מאומה השאיר נבוזראדן רב טבחים בארץ יהודה ויתן להם כרמים ויגבים ביום ההוא	
ירמיהו	ירמיהו לט	יא	ויצו נבוכדראצר מלך בבל על ירמיהו ביד נבוזראדן רב טבחים לאמר	
ירמיהו	ירמיהו לט	יב	קחנו ועיניך שים עליו ואל תעש לו מאומה רע כי אם כאשר ידבר אליך כן עשה עמו	
ירמיהו	ירמיהו לט	יג	וישלח נבוזראדן רב טבחים ונבושזבן רב סריס ונרגל שר אצר רב מג וכל רבי מלך בבל	
ירמיהו	ירמיהו לט	יד	וישלחו ויקחו את ירמיהו מחצר המטרה ויתנו אתו אל גדליהו בן אחיקם בן שפן להוצאהו אל הבית וישב בתוך העם	
ירמיהו	ירמיהו לט	טו	ואל ירמיהו היה דבר יהוה בהיתו עצור בחצר המטרה לאמר	
ירמיהו	ירמיהו לט	טז	הלוך ואמרת לעבד מלך הכושי לאמר כה אמר יהוה צבאות אלהי ישראל הנני מבי את דברי אל העיר הזאת לרעה ולא לטובה והיו לפניך ביום ההוא	
ירמיהו	ירמיהו לט	יז	והצלתיך ביום ההוא נאם יהוה ולא תנתן ביד האנשים אשר אתה יגור מפניהם	
ירמיהו	ירמיהו לט	יח	כי מלט אמלטך ובחרב לא תפל והיתה לך נפשך לשלל כי בטחת בי נאם יהוה	
ירמיהו	ירמיהו מ	א	הדבר אשר היה אל ירמיהו מאת יהוה אחר שלח אתו נבוזראדן רב טבחים מן הרמה בקחתו אתו והוא אסור באזקים בתוך כל גלות ירושלם ויהודה המגלים בבלה	
ירמיהו	ירמיהו מ	ב	ויקח רב טבחים לירמיהו ויאמר אליו יהוה אלהיך דבר את הרעה הזאת אל המקום הזה	
ירמיהו	ירמיהו מ	ג	ויבא ויעש יהוה כאשר דבר כי חטאתם ליהוה ולא שמעתם בקולו והיה לכם דבר הזה	
ירמיהו	ירמיהו מ	ד	ועתה הנה פתחתיך היום מן האזקים אשר על ידך אם טוב בעיניך לבוא אתי בבל בא ואשים את עיני עליך ואם רע בעיניך לבוא אתי בבל חדל ראה כל הארץ לפניך אל טוב ואל הישר בעיניך ללכת שמה לך	
ירמיהו	ירמיהו מ	ה	ועודנו לא ישוב ושבה אל גדליה בן אחיקם בן שפן אשר הפקיד מלך בבל בערי יהודה ושב אתו בתוך העם או אל כל הישר בעיניך ללכת לך ויתן לו רב טבחים ארחה ומשאת וישלחהו	
ירמיהו	ירמיהו מ	ו	ויבא ירמיהו אל גדליה בן אחיקם המצפתה וישב אתו בתוך העם הנשארים בארץ	
ירמיהו	ירמיהו מ	ז	וישמעו כל שרי החילים אשר בשדה המה ואנשיהם כי הפקיד מלך בבל את גדליהו בן אחיקם בארץ וכי הפקיד אתו אנשים ונשים וטף ומדלת הארץ מאשר לא הגלו בבלה	
ירמיהו	ירמיהו מ	ח	ויבאו אל גדליה המצפתה וישמעאל בן נתניהו ויוחנן ויונתן בני קרח ושריה בן תנחמת ובני עופי הנטפתי ויזניהו בן המעכתי המה ואנשיהם	
ירמיהו	ירמיהו מ	ט	וישבע להם גדליהו בן אחיקם בן שפן ולאנשיהם לאמר אל תיראו מעבוד הכשדים שבו בארץ ועבדו את מלך בבל וייטב לכם	
ירמיהו	ירמיהו מ	י	ואני הנני ישב במצפה לעמד לפני הכשדים אשר יבאו אלינו ואתם אספו יין וקיץ ושמן ושמו בכליכם ושבו בעריכם אשר תפשתם	
ירמיהו	ירמיהו מ	יא	וגם כל היהודים אשר במואב ובבני עמון ובאדום ואשר בכל הארצות שמעו כי נתן מלך בבל שארית ליהודה וכי הפקיד עליהם את גדליהו בן אחיקם בן שפן	
ירמיהו	ירמיהו מ	יב	וישבו כל היהודים מכל המקמות אשר נדחו שם ויבאו ארץ יהודה אל גדליהו המצפתה ויאספו יין וקיץ הרבה מאד	
ירמיהו	ירמיהו מ	יג	ויוחנן בן קרח וכל שרי החילים אשר בשדה באו אל גדליהו המצפתה	
ירמיהו	ירמיהו מ	יד	ויאמרו אליו הידע תדע כי בעליס מלך בני עמון שלח את ישמעאל בן נתניה להכתך נפש ולא האמין להם גדליהו בן אחיקם	
ירמיהו	ירמיהו מ	טו	ויוחנן בן קרח אמר אל גדליהו בסתר במצפה לאמר אלכה נא ואכה את ישמעאל בן נתניה ואיש לא ידע למה יככה נפש ונפצו כל יהודה הנקבצים אליך ואבדה שארית יהודה	
ירמיהו	ירמיהו מ	טז	ויאמר גדליהו בן אחיקם אל יוחנן בן קרח אל תעש את הדבר הזה כי שקר אתה דבר אל ישמעאל	
ירמיהו	ירמיהו מא	א	ויהי בחדש השביעי בא ישמעאל בן נתניה בן אלישמע מזרע המלוכה ורבי המלך ועשרה אנשים אתו אל גדליהו בן אחיקם המצפתה ויאכלו שם לחם יחדו במצפה	
ירמיהו	ירמיהו מא	ב	ויקם ישמעאל בן נתניה ועשרת האנשים אשר היו אתו ויכו את גדליהו בן אחיקם בן שפן בחרב וימת אתו אשר הפקיד מלך בבל בארץ	
ירמיהו	ירמיהו מא	ג	ואת כל היהודים אשר היו אתו את גדליהו במצפה ואת הכשדים אשר נמצאו שם את אנשי המלחמה הכה ישמעאל	
ירמיהו	ירמיהו מא	ד	ויהי ביום השני להמית את גדליהו ואיש לא ידע	
ירמיהו	ירמיהו מא	ה	ויבאו אנשים משכם משלו ומשמרון שמנים איש מגלחי זקן וקרעי בגדים ומתגדדים ומנחה ולבונה בידם להביא בית יהוה	
ירמיהו	ירמיהו מא	ו	ויצא ישמעאל בן נתניה לקראתם מן המצפה הלך הלך ובכה ויהי כפגש אתם ויאמר אליהם באו אל גדליהו בן אחיקם	
ירמיהו	ירמיהו מא	ז	ויהי כבואם אל תוך העיר וישחטם ישמעאל בן נתניה אל תוך הבור הוא והאנשים אשר אתו	
ירמיהו	ירמיהו מא	ח	ועשרה אנשים נמצאו בם ויאמרו אל ישמעאל אל תמתנו כי יש לנו מטמנים בשדה חטים ושערים ושמן ודבש ויחדל ולא המיתם בתוך אחיהם	
ירמיהו	ירמיהו מא	ט	והבור אשר השליך שם ישמעאל את כל פגרי האנשים אשר הכה ביד גדליהו הוא אשר עשה המלך אסא מפני בעשא מלך ישראל אתו מלא ישמעאל בן נתניהו חללים	
ירמיהו	ירמיהו מא	י	וישב ישמעאל את כל שארית העם אשר במצפה את בנות המלך ואת כל העם הנשארים במצפה אשר הפקיד נבוזראדן רב טבחים את גדליהו בן אחיקם וישבם ישמעאל בן נתניה וילך לעבר אל בני עמון	
ירמיהו	ירמיהו מא	יא	וישמע יוחנן בן קרח וכל שרי החילים אשר אתו את כל הרעה אשר עשה ישמעאל בן נתניה	
ירמיהו	ירמיהו מא	יב	ויקחו את כל האנשים וילכו להלחם עם ישמעאל בן נתניה וימצאו אתו אל מים רבים אשר בגבעון	
ירמיהו	ירמיהו מא	יג	ויהי כראות כל העם אשר את ישמעאל את יוחנן בן קרח ואת כל שרי החילים אשר אתו וישמחו	
ירמיהו	ירמיהו מא	יד	ויסבו כל העם אשר שבה ישמעאל מן המצפה וישבו וילכו אל יוחנן בן קרח	
ירמיהו	ירמיהו מא	טו	וישמעאל בן נתניה נמלט בשמנה אנשים מפני יוחנן וילך אל בני עמון	
ירמיהו	ירמיהו מא	טז	ויקח יוחנן בן קרח וכל שרי החילים אשר אתו את כל שארית העם אשר השיב מאת ישמעאל בן נתניה מן המצפה אחר הכה את גדליה בן אחיקם גברים אנשי המלחמה ונשים וטף וסרסים אשר השיב מגבעון	
ירמיהו	ירמיהו מא	יז	וילכו וישבו בגרות כמוהם אשר אצל בית לחם ללכת לבוא מצרים	
ירמיהו	ירמיהו מא	יח	מפני הכשדים כי יראו מפניהם כי הכה ישמעאל בן נתניה את גדליהו בן אחיקם אשר הפקיד מלך בבל בארץ	
ירמיהו	ירמיהו מב	א	ויגשו כל שרי החילים ויוחנן בן קרח ויזניה בן הושעיה וכל העם מקטן ועד גדול	
ירמיהו	ירמיהו מב	ב	ויאמרו אל ירמיהו הנביא תפל נא תחנתנו לפניך והתפלל בעדנו אל יהוה אלהיך בעד כל השארית הזאת כי נשארנו מעט מהרבה כאשר עיניך ראות אתנו	
ירמיהו	ירמיהו מב	ג	ויגד לנו יהוה אלהיך את הדרך אשר נלך בה ואת הדבר אשר נעשה	
ירמיהו	ירמיהו מב	ד	ויאמר אליהם ירמיהו הנביא שמעתי הנני מתפלל אל יהוה אלהיכם כדבריכם והיה כל הדבר אשר יענה יהוה אתכם אגיד לכם לא אמנע מכם דבר	
ירמיהו	ירמיהו מב	ה	והמה אמרו אל ירמיהו יהי יהוה בנו לעד אמת ונאמן אם לא ככל הדבר אשר ישלחך יהוה אלהיך אלינו כן נעשה	
ירמיהו	ירמיהו מב	ו	אם טוב ואם רע בקול יהוה אלהינו אשר אנו שלחים אתך אליו נשמע למען אשר ייטב לנו כי נשמע בקול יהוה אלהינו	
ירמיהו	ירמיהו מב	ז	ויהי מקץ עשרת ימים ויהי דבר יהוה אל ירמיהו	
ירמיהו	ירמיהו מב	ח	ויקרא אל יוחנן בן קרח ואל כל שרי החילים אשר אתו ולכל העם למקטן ועד גדול	
ירמיהו	ירמיהו מב	ט	ויאמר אליהם כה אמר יהוה אלהי ישראל אשר שלחתם אתי אליו להפיל תחנתכם לפניו	
ירמיהו	ירמיהו מב	י	אם שוב תשבו בארץ הזאת ובניתי אתכם ולא אהרס ונטעתי אתכם ולא אתוש כי נחמתי אל הרעה אשר עשיתי לכם	
ירמיהו	ירמיהו מב	יא	אל תיראו מפני מלך בבל אשר אתם יראים מפניו אל תיראו ממנו נאם יהוה כי אתכם אני להושיע אתכם ולהציל אתכם מידו	
ירמיהו	ירמיהו מב	יב	ואתן לכם רחמים ורחם אתכם והשיב אתכם אל אדמתכם	
ירמיהו	ירמיהו מב	יג	ואם אמרים אתם לא נשב בארץ הזאת לבלתי שמע בקול יהוה אלהיכם	
ירמיהו	ירמיהו מב	יד	לאמר לא כי ארץ מצרים נבוא אשר לא נראה מלחמה וקול שופר לא נשמע וללחם לא נרעב ושם נשב	
ירמיהו	ירמיהו מב	טו	ועתה לכן שמעו דבר יהוה שארית יהודה כה אמר יהוה צבאות אלהי ישראל אם אתם שום תשמון פניכם לבא מצרים ובאתם לגור שם	
ירמיהו	ירמיהו מב	טז	והיתה החרב אשר אתם יראים ממנה שם תשיג אתכם בארץ מצרים והרעב אשר אתם דאגים ממנו שם ידבק אחריכם מצרים ושם תמתו	
ירמיהו	ירמיהו מב	יז	ויהיו כל האנשים אשר שמו את פניהם לבוא מצרים לגור שם ימותו בחרב ברעב ובדבר ולא יהיה להם שריד ופליט מפני הרעה אשר אני מביא עליהם	
ירמיהו	ירמיהו מב	יח	כי כה אמר יהוה צבאות אלהי ישראל כאשר נתך אפי וחמתי על ישבי ירושלם כן תתך חמתי עליכם בבאכם מצרים והייתם לאלה ולשמה ולקללה ולחרפה ולא תראו עוד את המקום הזה	
ירמיהו	ירמיהו מב	יט	דבר יהוה עליכם שארית יהודה אל תבאו מצרים ידע תדעו כי העידתי בכם היום	
ירמיהו	ירמיהו מב	כ	כי התעתים בנפשותיכם כי אתם שלחתם אתי אל יהוה אלהיכם לאמר התפלל בעדנו אל יהוה אלהינו וככל אשר יאמר יהוה אלהינו כן הגד לנו ועשינו	
ירמיהו	ירמיהו מב	כא	ואגד לכם היום ולא שמעתם בקול יהוה אלהיכם ולכל אשר שלחני אליכם	
ירמיהו	ירמיהו מב	כב	ועתה ידע תדעו כי בחרב ברעב ובדבר תמותו במקום אשר חפצתם לבוא לגור שם	
ירמיהו	ירמיהו מג	א	ויהי ככלות ירמיהו לדבר אל כל העם את כל דברי יהוה אלהיהם אשר שלחו יהוה אלהיהם אליהם את כל הדברים האלה	
ירמיהו	ירמיהו מג	ב	ויאמר עזריה בן הושעיה ויוחנן בן קרח וכל האנשים הזדים אמרים אל ירמיהו שקר אתה מדבר לא שלחך יהוה אלהינו לאמר לא תבאו מצרים לגור שם	
ירמיהו	ירמיהו מג	ג	כי ברוך בן נריה מסית אתך בנו למען תת אתנו ביד הכשדים להמית אתנו ולהגלות אתנו בבל	
ירמיהו	ירמיהו מג	ד	ולא שמע יוחנן בן קרח וכל שרי החילים וכל העם בקול יהוה לשבת בארץ יהודה	
ירמיהו	ירמיהו מג	ה	ויקח יוחנן בן קרח וכל שרי החילים את כל שארית יהודה אשר שבו מכל הגוים אשר נדחו שם לגור בארץ יהודה	
ירמיהו	ירמיהו מג	ו	את הגברים ואת הנשים ואת הטף ואת בנות המלך ואת כל הנפש אשר הניח נבוזראדן רב טבחים את גדליהו בן אחיקם בן שפן ואת ירמיהו הנביא ואת ברוך בן נריהו	
ירמיהו	ירמיהו מג	ז	ויבאו ארץ מצרים כי לא שמעו בקול יהוה ויבאו עד תחפנחס	
ירמיהו	ירמיהו מג	ח	ויהי דבר יהוה אל ירמיהו בתחפנחס לאמר	
ירמיהו	ירמיהו מג	ט	קח בידך אבנים גדלות וטמנתם במלט במלבן אשר בפתח בית פרעה בתחפנחס לעיני אנשים יהודים	
ירמיהו	ירמיהו מג	י	ואמרת אליהם כה אמר יהוה צבאות אלהי ישראל הנני שלח ולקחתי את נבוכדראצר מלך בבל עבדי ושמתי כסאו ממעל לאבנים האלה אשר טמנתי ונטה את שפרורו עליהם	
ירמיהו	ירמיהו מג	יא	ובאה והכה את ארץ מצרים אשר למות למות ואשר לשבי לשבי ואשר לחרב לחרב	
ירמיהו	ירמיהו מג	יב	והצתי אש בבתי אלהי מצרים ושרפם ושבם ועטה את ארץ מצרים כאשר יעטה הרעה את בגדו ויצא משם בשלום	
ירמיהו	ירמיהו מג	יג	ושבר את מצבות בית שמש אשר בארץ מצרים ואת בתי אלהי מצרים ישרף באש	
ירמיהו	ירמיהו מד	א	הדבר אשר היה אל ירמיהו אל כל היהודים הישבים בארץ מצרים הישבים במגדל ובתחפנחס ובנף ובארץ פתרוס לאמר	
ירמיהו	ירמיהו מד	ב	כה אמר יהוה צבאות אלהי ישראל אתם ראיתם את כל הרעה אשר הבאתי על ירושלם ועל כל ערי יהודה והנם חרבה היום הזה ואין בהם יושב	
ירמיהו	ירמיהו מד	ג	מפני רעתם אשר עשו להכעסני ללכת לקטר לעבד לאלהים אחרים אשר לא ידעום המה אתם ואבתיכם	
ירמיהו	ירמיהו מד	ד	ואשלח אליכם את כל עבדי הנביאים השכים ושלח לאמר אל נא תעשו את דבר התעבה הזאת אשר שנאתי	
ירמיהו	ירמיהו מד	ה	ולא שמעו ולא הטו את אזנם לשוב מרעתם לבלתי קטר לאלהים אחרים	
ירמיהו	ירמיהו מד	ו	ותתך חמתי ואפי ותבער בערי יהודה ובחצות ירושלם ותהיינה לחרבה לשממה כיום הזה	
ירמיהו	ירמיהו מד	ז	ועתה כה אמר יהוה אלהי צבאות אלהי ישראל למה אתם עשים רעה גדולה אל נפשתכם להכרית לכם איש ואשה עולל ויונק מתוך יהודה לבלתי הותיר לכם שארית	
ירמיהו	ירמיהו מד	ח	להכעסני במעשי ידיכם לקטר לאלהים אחרים בארץ מצרים אשר אתם באים לגור שם למען הכרית לכם ולמען היותכם לקללה ולחרפה בכל גויי הארץ	
ירמיהו	ירמיהו מד	ט	השכחתם את רעות אבותיכם ואת רעות מלכי יהודה ואת רעות נשיו ואת רעתכם ואת רעת נשיכם אשר עשו בארץ יהודה ובחצות ירושלם	
ירמיהו	ירמיהו מד	י	לא דכאו עד היום הזה ולא יראו ולא הלכו בתורתי ובחקתי אשר נתתי לפניכם ולפני אבותיכם	
ירמיהו	ירמיהו מד	יא	לכן כה אמר יהוה צבאות אלהי ישראל הנני שם פני בכם לרעה ולהכרית את כל יהודה	
ירמיהו	ירמיהו מד	יב	ולקחתי את שארית יהודה אשר שמו פניהם לבוא ארץ מצרים לגור שם ותמו כל בארץ מצרים יפלו בחרב ברעב יתמו מקטן ועד גדול בחרב וברעב ימתו והיו לאלה לשמה ולקללה ולחרפה	
ירמיהו	ירמיהו מד	יג	ופקדתי על היושבים בארץ מצרים כאשר פקדתי על ירושלם בחרב ברעב ובדבר	
ירמיהו	ירמיהו מד	יד	ולא יהיה פליט ושריד לשארית יהודה הבאים לגור שם בארץ מצרים ולשוב ארץ יהודה אשר המה מנשאים את נפשם לשוב לשבת שם כי לא ישובו כי אם פלטים	
ירמיהו	ירמיהו מד	טו	ויענו את ירמיהו כל האנשים הידעים כי מקטרות נשיהם לאלהים אחרים וכל הנשים העמדות קהל גדול וכל העם הישבים בארץ מצרים בפתרוס לאמר	
ירמיהו	ירמיהו מד	טז	הדבר אשר דברת אלינו בשם יהוה איננו שמעים אליך	
ירמיהו	ירמיהו מד	יז	כי עשה נעשה את כל הדבר אשר יצא מפינו לקטר למלכת השמים והסיך לה נסכים כאשר עשינו אנחנו ואבתינו מלכינו ושרינו בערי יהודה ובחצות ירושלם ונשבע לחם ונהיה טובים ורעה לא ראינו	
ירמיהו	ירמיהו מד	יח	ומן אז חדלנו לקטר למלכת השמים והסך לה נסכים חסרנו כל ובחרב וברעב תמנו	
ירמיהו	ירמיהו מד	יט	וכי אנחנו מקטרים למלכת השמים ולהסך לה נסכים המבלעדי אנשינו עשינו לה כונים להעצבה והסך לה נסכים	
ירמיהו	ירמיהו מד	כ	ויאמר ירמיהו אל כל העם על הגברים ועל הנשים ועל כל העם הענים אתו דבר לאמר	
ירמיהו	ירמיהו מד	כא	הלוא את הקטר אשר קטרתם בערי יהודה ובחצות ירושלם אתם ואבותיכם מלכיכם ושריכם ועם הארץ אתם זכר יהוה ותעלה על לבו	
ירמיהו	ירמיהו מד	כב	ולא יוכל יהוה עוד לשאת מפני רע מעלליכם מפני התועבת אשר עשיתם ותהי ארצכם לחרבה ולשמה ולקללה מאין יושב כהיום הזה	
ירמיהו	ירמיהו מד	כג	מפני אשר קטרתם ואשר חטאתם ליהוה ולא שמעתם בקול יהוה ובתרתו ובחקתיו ובעדותיו לא הלכתם על כן קראת אתכם הרעה הזאת כיום הזה	
ירמיהו	ירמיהו מד	כד	ויאמר ירמיהו אל כל העם ואל כל הנשים שמעו דבר יהוה כל יהודה אשר בארץ מצרים	
ירמיהו	ירמיהו מד	כה	כה אמר יהוה צבאות אלהי ישראל לאמר אתם ונשיכם ותדברנה בפיכם ובידיכם מלאתם לאמר עשה נעשה את נדרינו אשר נדרנו לקטר למלכת השמים ולהסך לה נסכים הקים תקימנה את נדריכם ועשה תעשינה את נדריכם	
ירמיהו	ירמיהו מד	כו	לכן שמעו דבר יהוה כל יהודה הישבים בארץ מצרים הנני נשבעתי בשמי הגדול אמר יהוה אם יהיה עוד שמי נקרא בפי כל איש יהודה אמר חי אדני יהוה בכל ארץ מצרים	
ירמיהו	ירמיהו מד	כז	הנני שקד עליהם לרעה ולא לטובה ותמו כל איש יהודה אשר בארץ מצרים בחרב וברעב עד כלותם	
ירמיהו	ירמיהו מד	כח	ופליטי חרב ישבון מן ארץ מצרים ארץ יהודה מתי מספר וידעו כל שארית יהודה הבאים לארץ מצרים לגור שם דבר מי יקום ממני ומהם	
ירמיהו	ירמיהו מד	כט	וזאת לכם האות נאם יהוה כי פקד אני עליכם במקום הזה למען תדעו כי קום יקומו דברי עליכם לרעה	
ירמיהו	ירמיהו מד	ל	כה אמר יהוה הנני נתן את פרעה חפרע מלך מצרים ביד איביו וביד מבקשי נפשו כאשר נתתי את צדקיהו מלך יהודה ביד נבוכדראצר מלך בבל איבו ומבקש נפשו	
ירמיהו	ירמיהו מה	א	הדבר אשר דבר ירמיהו הנביא אל ברוך בן נריה בכתבו את הדברים האלה על ספר מפי ירמיהו בשנה הרבעית ליהויקים בן יאשיהו מלך יהודה לאמר	
ירמיהו	ירמיהו מה	ב	כה אמר יהוה אלהי ישראל עליך ברוך	
ירמיהו	ירמיהו מה	ג	אמרת אוי נא לי כי יסף יהוה יגון על מכאבי יגעתי באנחתי ומנוחה לא מצאתי	
ירמיהו	ירמיהו מה	ד	כה תאמר אליו כה אמר יהוה הנה אשר בניתי אני הרס ואת אשר נטעתי אני נתש ואת כל הארץ היא	
ירמיהו	ירמיהו מה	ה	ואתה תבקש לך גדלות אל תבקש כי הנני מביא רעה על כל בשר נאם יהוה ונתתי לך את נפשך לשלל על כל המקמות אשר תלך שם	
ירמיהו	ירמיהו מו	א	אשר היה דבר יהוה אל ירמיהו הנביא על הגוים	
ירמיהו	ירמיהו מו	ב	למצרים על חיל פרעה נכו מלך מצרים אשר היה על נהר פרת בכרכמש אשר הכה נבוכדראצר מלך בבל בשנת הרביעית ליהויקים בן יאשיהו מלך יהודה	
ירמיהו	ירמיהו מו	ג	ערכו מגן וצנה וגשו למלחמה	
ירמיהו	ירמיהו מו	ד	אסרו הסוסים ועלו הפרשים והתיצבו בכובעים מרקו הרמחים לבשו הסרינת	
ירמיהו	ירמיהו מו	ה	מדוע ראיתי המה חתים נסגים אחור וגבוריהם יכתו ומנוס נסו ולא הפנו מגור מסביב נאם יהוה	
ירמיהו	ירמיהו מו	ו	אל ינוס הקל ואל ימלט הגבור צפונה על יד נהר פרת כשלו ונפלו	
ירמיהו	ירמיהו מו	ז	מי זה כיאר יעלה כנהרות יתגעשו מימיו	
ירמיהו	ירמיהו מו	ח	מצרים כיאר יעלה וכנהרות יתגעשו מים ויאמר אעלה אכסה ארץ אבידה עיר וישבי בה	
ירמיהו	ירמיהו מו	ט	עלו הסוסים והתהללו הרכב ויצאו הגבורים כוש ופוט תפשי מגן ולודים תפשי דרכי קשת	
ירמיהו	ירמיהו מו	י	והיום ההוא לאדני יהוה צבאות יום נקמה להנקם מצריו ואכלה חרב ושבעה ורותה מדמם כי זבח לאדני יהוה צבאות בארץ צפון אל נהר פרת	
ירמיהו	ירמיהו מו	יא	עלי גלעד וקחי צרי בתולת בת מצרים לשוא הרביתי רפאות תעלה אין לך	
ירמיהו	ירמיהו מו	יב	שמעו גוים קלונך וצוחתך מלאה הארץ כי גבור בגבור כשלו יחדיו נפלו שניהם	
ירמיהו	ירמיהו מו	יג	הדבר אשר דבר יהוה אל ירמיהו הנביא לבוא נבוכדראצר מלך בבל להכות את ארץ מצרים	
ירמיהו	ירמיהו מו	יד	הגידו במצרים והשמיעו במגדול והשמיעו בנף ובתחפנחס אמרו התיצב והכן לך כי אכלה חרב סביביך	
ירמיהו	ירמיהו מו	טו	מדוע נסחף אביריך לא עמד כי יהוה הדפו	
ירמיהו	ירמיהו מו	טז	הרבה כושל גם נפל איש אל רעהו ויאמרו קומה ונשבה אל עמנו ואל ארץ מולדתנו מפני חרב היונה	
ירמיהו	ירמיהו מו	יז	קראו שם פרעה מלך מצרים שאון העביר המועד	
ירמיהו	ירמיהו מו	יח	חי אני נאם המלך יהוה צבאות שמו כי כתבור בהרים וככרמל בים יבוא	
ירמיהו	ירמיהו מו	יט	כלי גולה עשי לך יושבת בת מצרים כי נף לשמה תהיה ונצתה מאין יושב	
ירמיהו	ירמיהו מו	כ	עגלה יפה פיה מצרים קרץ מצפון בא בא	
ירמיהו	ירמיהו מו	כא	גם שכריה בקרבה כעגלי מרבק כי גם המה הפנו נסו יחדיו לא עמדו כי יום אידם בא עליהם עת פקדתם	
ירמיהו	ירמיהו מו	כב	קולה כנחש ילך כי בחיל ילכו ובקרדמות באו לה כחטבי עצים	
ירמיהו	ירמיהו מו	כג	כרתו יערה נאם יהוה כי לא יחקר כי רבו מארבה ואין להם מספר	
ירמיהו	ירמיהו מו	כד	הבישה בת מצרים נתנה ביד עם צפון	
ירמיהו	ירמיהו מו	כה	אמר יהוה צבאות אלהי ישראל הנני פוקד אל אמון מנא ועל פרעה ועל מצרים ועל אלהיה ועל מלכיה ועל פרעה ועל הבטחים בו	
ירמיהו	ירמיהו מו	כו	ונתתים ביד מבקשי נפשם וביד נבוכדראצר מלך בבל וביד עבדיו ואחרי כן תשכן כימי קדם נאם יהוה	
ירמיהו	ירמיהו מו	כז	ואתה אל תירא עבדי יעקב ואל תחת ישראל כי הנני מושעך מרחוק ואת זרעך מארץ שבים ושב יעקוב ושקט ושאנן ואין מחריד	
ירמיהו	ירמיהו מו	כח	אתה אל תירא עבדי יעקב נאם יהוה כי אתך אני כי אעשה כלה בכל הגוים אשר הדחתיך שמה ואתך לא אעשה כלה ויסרתיך למשפט ונקה לא אנקך	
ירמיהו	ירמיהו מז	א	אשר היה דבר יהוה אל ירמיהו הנביא אל פלשתים בטרם יכה פרעה את עזה	
ירמיהו	ירמיהו מז	ב	כה אמר יהוה הנה מים עלים מצפון והיו לנחל שוטף וישטפו ארץ ומלואה עיר וישבי בה וזעקו האדם והילל כל יושב הארץ	
ירמיהו	ירמיהו מז	ג	מקול שעטת פרסות אביריו מרעש לרכבו המון גלגליו לא הפנו אבות אל בנים מרפיון ידים	
ירמיהו	ירמיהו מז	ד	על היום הבא לשדוד את כל פלשתים להכרית לצר ולצידון כל שריד עזר כי שדד יהוה את פלשתים שארית אי כפתור	
ירמיהו	ירמיהו מז	ה	באה קרחה אל עזה נדמתה אשקלון שארית עמקם עד מתי תתגודדי	
ירמיהו	ירמיהו מז	ו	הוי חרב ליהוה עד אנה לא תשקטי האספי אל תערך הרגעי ודמי	
ירמיהו	ירמיהו מז	ז	איך תשקטי ויהוה צוה לה אל אשקלון ואל חוף הים שם יעדה	
ירמיהו	ירמיהו מח	א	למואב כה אמר יהוה צבאות אלהי ישראל הוי אל נבו כי שדדה הבישה נלכדה קריתים הבישה המשגב וחתה	
ירמיהו	ירמיהו מח	ב	אין עוד תהלת מואב בחשבון חשבו עליה רעה לכו ונכריתנה מגוי גם מדמן תדמי אחריך תלך חרב	
ירמיהו	ירמיהו מח	ג	קול צעקה מחרונים שד ושבר גדול	
ירמיהו	ירמיהו מח	ד	נשברה מואב השמיעו זעקה צעוריה	
ירמיהו	ירמיהו מח	ה	כי מעלה הלחות בבכי יעלה בכי כי במורד חורנים צרי צעקת שבר שמעו	
ירמיהו	ירמיהו מח	ו	נסו מלטו נפשכם ותהיינה כערוער במדבר	
ירמיהו	ירמיהו מח	ז	כי יען בטחך במעשיך ובאוצרותיך גם את תלכדי ויצא כמיש בגולה כהניו ושריו יחד	
ירמיהו	ירמיהו מח	ח	ויבא שדד אל כל עיר ועיר לא תמלט ואבד העמק ונשמד המישר אשר אמר יהוה	
ירמיהו	ירמיהו מח	ט	תנו ציץ למואב כי נצא תצא ועריה לשמה תהיינה מאין יושב בהן	
ירמיהו	ירמיהו מח	י	ארור עשה מלאכת יהוה רמיה וארור מנע חרבו מדם	
ירמיהו	ירמיהו מח	יא	שאנן מואב מנעוריו ושקט הוא אל שמריו ולא הורק מכלי אל כלי ובגולה לא הלך על כן עמד טעמו בו וריחו לא נמר	
ירמיהו	ירמיהו מח	יב	לכן הנה ימים באים נאם יהוה ושלחתי לו צעים וצעהו וכליו יריקו ונבליהם ינפצו	
ירמיהו	ירמיהו מח	יג	ובש מואב מכמוש כאשר בשו בית ישראל מבית אל מבטחם	
ירמיהו	ירמיהו מח	יד	איך תאמרו גבורים אנחנו ואנשי חיל למלחמה	
ירמיהו	ירמיהו מח	טו	שדד מואב ועריה עלה ומבחר בחוריו ירדו לטבח נאם המלך יהוה צבאות שמו	
ירמיהו	ירמיהו מח	טז	קרוב איד מואב לבוא ורעתו מהרה מאד	
ירמיהו	ירמיהו מח	יז	נדו לו כל סביביו וכל ידעי שמו אמרו איכה נשבר מטה עז מקל תפארה	
ירמיהו	ירמיהו מח	יח	רדי מכבוד ישבי בצמא ישבת בת דיבון כי שדד מואב עלה בך שחת מבצריך	
ירמיהו	ירמיהו מח	יט	אל דרך עמדי וצפי יושבת ערוער שאלי נס ונמלטה אמרי מה נהיתה	
ירמיהו	ירמיהו מח	כ	הביש מואב כי חתה הילילי וזעקי הגידו בארנון כי שדד מואב	
ירמיהו	ירמיהו מח	כא	ומשפט בא אל ארץ המישר אל חלון ואל יהצה ועל מופעת	
ירמיהו	ירמיהו מח	כב	ועל דיבון ועל נבו ועל בית דבלתים	
ירמיהו	ירמיהו מח	כג	ועל קריתים ועל בית גמול ועל בית מעון	
ירמיהו	ירמיהו מח	כד	ועל קריות ועל בצרה ועל כל ערי ארץ מואב הרחקות והקרבות	
ירמיהו	ירמיהו מח	כה	נגדעה קרן מואב וזרעו נשברה נאם יהוה	
ירמיהו	ירמיהו מח	כו	השכירהו כי על יהוה הגדיל וספק מואב בקיאו והיה לשחק גם הוא	
ירמיהו	ירמיהו מח	כז	ואם לוא השחק היה לך ישראל אם בגנבים נמצאה כי מדי דבריך בו תתנודד	
ירמיהו	ירמיהו מח	כח	עזבו ערים ושכנו בסלע ישבי מואב והיו כיונה תקנן בעברי פי פחת	
ירמיהו	ירמיהו מח	כט	שמענו גאון מואב גאה מאד גבהו וגאונו וגאותו ורם לבו	
ירמיהו	ירמיהו מח	ל	אני ידעתי נאם יהוה עברתו ולא כן בדיו לא כן עשו	
ירמיהו	ירמיהו מח	לא	על כן על מואב איליל ולמואב כלה אזעק אל אנשי קיר חרש יהגה	
ירמיהו	ירמיהו מח	לב	מבכי יעזר אבכה לך הגפן שבמה נטישתיך עברו ים עד ים יעזר נגעו על קיצך ועל בצירך שדד נפל	
ירמיהו	ירמיהו מח	לג	ונאספה שמחה וגיל מכרמל ומארץ מואב ויין מיקבים השבתי לא ידרך הידד הידד לא הידד	
ירמיהו	ירמיהו מח	לד	מזעקת חשבון עד אלעלה עד יהץ נתנו קולם מצער עד חרנים עגלת שלשיה כי גם מי נמרים למשמות יהיו	
ירמיהו	ירמיהו מח	לה	והשבתי למואב נאם יהוה מעלה במה ומקטיר לאלהיו	
ירמיהו	ירמיהו מח	לו	על כן לבי למואב כחללים יהמה ולבי אל אנשי קיר חרש כחלילים יהמה על כן יתרת עשה אבדו	
ירמיהו	ירמיהו מח	לז	כי כל ראש קרחה וכל זקן גרעה על כל ידים גדדת ועל מתנים שק	
ירמיהו	ירמיהו מח	לח	על כל גגות מואב וברחבתיה כלה מספד כי שברתי את מואב ככלי אין חפץ בו נאם יהוה	
ירמיהו	ירמיהו מח	לט	איך חתה הילילו איך הפנה ערף מואב בוש והיה מואב לשחק ולמחתה לכל סביביו	
ירמיהו	ירמיהו מח	מ	כי כה אמר יהוה הנה כנשר ידאה ופרש כנפיו אל מואב	
ירמיהו	ירמיהו מח	מא	נלכדה הקריות והמצדות נתפשה והיה לב גבורי מואב ביום ההוא כלב אשה מצרה	
ירמיהו	ירמיהו מח	מב	ונשמד מואב מעם כי על יהוה הגדיל	
ירמיהו	ירמיהו מח	מג	פחד ופחת ופח עליך יושב מואב נאם יהוה	
ירמיהו	ירמיהו מח	מד	הניס מפני הפחד יפל אל הפחת והעלה מן הפחת ילכד בפח כי אביא אליה אל מואב שנת פקדתם נאם יהוה	
ירמיהו	ירמיהו מח	מה	בצל חשבון עמדו מכח נסים כי אש יצא מחשבון ולהבה מבין סיחון ותאכל פאת מואב וקדקד בני שאון	
ירמיהו	ירמיהו מח	מו	אוי לך מואב אבד עם כמוש כי לקחו בניך בשבי ובנתיך בשביה	
ירמיהו	ירמיהו מח	מז	ושבתי שבות מואב באחרית הימים נאם יהוה עד הנה משפט מואב	
ירמיהו	ירמיהו מט	א	לבני עמון כה אמר יהוה הבנים אין לישראל אם יורש אין לו מדוע ירש מלכם את גד ועמו בעריו ישב	
ירמיהו	ירמיהו מט	ב	לכן הנה ימים באים נאם יהוה והשמעתי אל רבת בני עמון תרועת מלחמה והיתה לתל שממה ובנתיה באש תצתנה וירש ישראל את ירשיו אמר יהוה	
ירמיהו	ירמיהו מט	ג	הילילי חשבון כי שדדה עי צעקנה בנות רבה חגרנה שקים ספדנה והתשוטטנה בגדרות כי מלכם בגולה ילך כהניו ושריו יחדיו	
ירמיהו	ירמיהו מט	ד	מה תתהללי בעמקים זב עמקך הבת השובבה הבטחה באצרתיה מי יבוא אלי	
ירמיהו	ירמיהו מט	ה	הנני מביא עליך פחד נאם אדני יהוה צבאות מכל סביביך ונדחתם איש לפניו ואין מקבץ לנדד	
ירמיהו	ירמיהו מט	ו	ואחרי כן אשיב את שבות בני עמון נאם יהוה	
ירמיהו	ירמיהו מט	ז	לאדום כה אמר יהוה צבאות האין עוד חכמה בתימן אבדה עצה מבנים נסרחה חכמתם	
ירמיהו	ירמיהו מט	ח	נסו הפנו העמיקו לשבת ישבי דדן כי איד עשו הבאתי עליו עת פקדתיו	
ירמיהו	ירמיהו מט	ט	אם בצרים באו לך לא ישארו עוללות אם גנבים בלילה השחיתו דים	
ירמיהו	ירמיהו מט	י	כי אני חשפתי את עשו גליתי את מסתריו ונחבה לא יוכל שדד זרעו ואחיו ושכניו ואיננו	
ירמיהו	ירמיהו מט	יא	עזבה יתמיך אני אחיה ואלמנתיך עלי תבטחו	
ירמיהו	ירמיהו מט	יב	כי כה אמר יהוה הנה אשר אין משפטם לשתות הכוס שתו ישתו ואתה הוא נקה תנקה לא תנקה כי שתה תשתה	
ירמיהו	ירמיהו מט	יג	כי בי נשבעתי נאם יהוה כי לשמה לחרפה לחרב ולקללה תהיה בצרה וכל עריה תהיינה לחרבות עולם	
ירמיהו	ירמיהו מט	יד	שמועה שמעתי מאת יהוה וציר בגוים שלוח התקבצו ובאו עליה וקומו למלחמה	
ירמיהו	ירמיהו מט	טו	כי הנה קטן נתתיך בגוים בזוי באדם	
ירמיהו	ירמיהו מט	טז	תפלצתך השיא אתך זדון לבך שכני בחגוי הסלע תפשי מרום גבעה כי תגביה כנשר קנך משם אורידך נאם יהוה	
ירמיהו	ירמיהו מט	יז	והיתה אדום לשמה כל עבר עליה ישם וישרק על כל מכותה	
ירמיהו	ירמיהו מט	יח	כמהפכת סדם ועמרה ושכניה אמר יהוה לא ישב שם איש ולא יגור בה בן אדם	
ירמיהו	ירמיהו מט	יט	הנה כאריה יעלה מגאון הירדן אל נוה איתן כי ארגיעה אריצנו מעליה ומי בחור אליה אפקד כי מי כמוני ומי יעידני ומי זה רעה אשר יעמד לפני	
ירמיהו	ירמיהו מט	כ	לכן שמעו עצת יהוה אשר יעץ אל אדום ומחשבותיו אשר חשב אל ישבי תימן אם לא יסחבום צעירי הצאן אם לא ישים עליהם נוהם	
ירמיהו	ירמיהו מט	כא	מקול נפלם רעשה הארץ צעקה בים סוף נשמע קולה	
ירמיהו	ירמיהו מט	כב	הנה כנשר יעלה וידאה ויפרש כנפיו על בצרה והיה לב גבורי אדום ביום ההוא כלב אשה מצרה	
ירמיהו	ירמיהו מט	כג	לדמשק בושה חמת וארפד כי שמעה רעה שמעו נמגו בים דאגה השקט לא יוכל	
ירמיהו	ירמיהו מט	כד	רפתה דמשק הפנתה לנוס ורטט החזיקה צרה וחבלים אחזתה כיולדה	
ירמיהו	ירמיהו מט	כה	איך לא עזבה עיר תהלה קרית משושי	
ירמיהו	ירמיהו מט	כו	לכן יפלו בחוריה ברחבתיה וכל אנשי המלחמה ידמו ביום ההוא נאם יהוה צבאות	
ירמיהו	ירמיהו מט	כז	והצתי אש בחומת דמשק ואכלה ארמנות בן הדד	
ירמיהו	ירמיהו מט	כח	לקדר ולממלכות חצור אשר הכה נבוכדראצור מלך בבל כה אמר יהוה קומו עלו אל קדר ושדדו את בני קדם	
ירמיהו	ירמיהו מט	כט	אהליהם וצאנם יקחו יריעותיהם וכל כליהם וגמליהם ישאו להם וקראו עליהם מגור מסביב	
ירמיהו	ירמיהו מט	ל	נסו נדו מאד העמיקו לשבת ישבי חצור נאם יהוה כי יעץ עליכם נבוכדראצר מלך בבל עצה וחשב עליהם מחשבה	
ירמיהו	ירמיהו מט	לא	קומו עלו אל גוי שליו יושב לבטח נאם יהוה לא דלתים ולא בריח לו בדד ישכנו	
ירמיהו	ירמיהו מט	לב	והיו גמליהם לבז והמון מקניהם לשלל וזרתים לכל רוח קצוצי פאה ומכל עבריו אביא את אידם נאם יהוה	
ירמיהו	ירמיהו מט	לג	והיתה חצור למעון תנים שממה עד עולם לא ישב שם איש ולא יגור בה בן אדם	
ירמיהו	ירמיהו מט	לד	אשר היה דבר יהוה אל ירמיהו הנביא אל עילם בראשית מלכות צדקיה מלך יהודה לאמר	
ירמיהו	ירמיהו מט	לה	כה אמר יהוה צבאות הנני שבר את קשת עילם ראשית גבורתם	
ירמיהו	ירמיהו מט	לו	והבאתי אל עילם ארבע רוחות מארבע קצות השמים וזרתים לכל הרחות האלה ולא יהיה הגוי אשר לא יבוא שם נדחי עולם	
ירמיהו	ירמיהו מט	לז	והחתתי את עילם לפני איביהם ולפני מבקשי נפשם והבאתי עליהם רעה את חרון אפי נאם יהוה ושלחתי אחריהם את החרב עד כלותי אותם	
ירמיהו	ירמיהו מט	לח	ושמתי כסאי בעילם והאבדתי משם מלך ושרים נאם יהוה	
ירמיהו	ירמיהו מט	לט	והיה באחרית הימים אשוב את שבית עילם נאם יהוה	
ירמיהו	ירמיהו נ	א	הדבר אשר דבר יהוה אל בבל אל ארץ כשדים ביד ירמיהו הנביא	
ירמיהו	ירמיהו נ	ב	הגידו בגוים והשמיעו ושאו נס השמיעו אל תכחדו אמרו נלכדה בבל הביש בל חת מרדך הבישו עצביה חתו גלוליה	
ירמיהו	ירמיהו נ	ג	כי עלה עליה גוי מצפון הוא ישית את ארצה לשמה ולא יהיה יושב בה מאדם ועד בהמה נדו הלכו	
ירמיהו	ירמיהו נ	ד	בימים ההמה ובעת ההיא נאם יהוה יבאו בני ישראל המה ובני יהודה יחדו הלוך ובכו ילכו ואת יהוה אלהיהם יבקשו	
ירמיהו	ירמיהו נ	ה	ציון ישאלו דרך הנה פניהם באו ונלוו אל יהוה ברית עולם לא תשכח	
ירמיהו	ירמיהו נ	ו	צאן אבדות היה עמי רעיהם התעום הרים שובבים מהר אל גבעה הלכו שכחו רבצם	
ירמיהו	ירמיהו נ	ז	כל מוצאיהם אכלום וצריהם אמרו לא נאשם תחת אשר חטאו ליהוה נוה צדק ומקוה אבותיהם יהוה	
ירמיהו	ירמיהו נ	ח	נדו מתוך בבל ומארץ כשדים יצאו והיו כעתודים לפני צאן	
ירמיהו	ירמיהו נ	ט	כי הנה אנכי מעיר ומעלה על בבל קהל גוים גדלים מארץ צפון וערכו לה משם תלכד חציו כגבור משכיל לא ישוב ריקם	
ירמיהו	ירמיהו נ	י	והיתה כשדים לשלל כל שלליה ישבעו נאם יהוה	
ירמיהו	ירמיהו נ	יא	כי תשמחי כי תעלזי שסי נחלתי כי תפושי כעגלה דשה ותצהלי כאברים	
ירמיהו	ירמיהו נ	יב	בושה אמכם מאד חפרה יולדתכם הנה אחרית גוים מדבר ציה וערבה	
ירמיהו	ירמיהו נ	יג	מקצף יהוה לא תשב והיתה שממה כלה כל עבר על בבל ישם וישרק על כל מכותיה	
ירמיהו	ירמיהו נ	יד	ערכו על בבל סביב כל דרכי קשת ידו אליה אל תחמלו אל חץ כי ליהוה חטאה	
ירמיהו	ירמיהו נ	טו	הריעו עליה סביב נתנה ידה נפלו אשויתיה נהרסו חומותיה כי נקמת יהוה היא הנקמו בה כאשר עשתה עשו לה	
ירמיהו	ירמיהו נ	טז	כרתו זורע מבבל ותפש מגל בעת קציר מפני חרב היונה איש אל עמו יפנו ואיש לארצו ינסו	
ירמיהו	ירמיהו נ	יז	שה פזורה ישראל אריות הדיחו הראשון אכלו מלך אשור וזה האחרון עצמו נבוכדראצר מלך בבל	
ירמיהו	ירמיהו נ	יח	לכן כה אמר יהוה צבאות אלהי ישראל הנני פקד אל מלך בבל ואל ארצו כאשר פקדתי אל מלך אשור	
ירמיהו	ירמיהו נ	יט	ושבבתי את ישראל אל נוהו ורעה הכרמל והבשן ובהר אפרים והגלעד תשבע נפשו	
ירמיהו	ירמיהו נ	כ	בימים ההם ובעת ההיא נאם יהוה יבקש את עון ישראל ואיננו ואת חטאת יהודה ולא תמצאינה כי אסלח לאשר אשאיר	
ירמיהו	ירמיהו נ	כא	על הארץ מרתים עלה עליה ואל יושבי פקוד חרב והחרם אחריהם נאם יהוה ועשה ככל אשר צויתיך	
ירמיהו	ירמיהו נ	כב	קול מלחמה בארץ ושבר גדול	
ירמיהו	ירמיהו נ	כג	איך נגדע וישבר פטיש כל הארץ איך היתה לשמה בבל בגוים	
ירמיהו	ירמיהו נ	כד	יקשתי לך וגם נלכדת בבל ואת לא ידעת נמצאת וגם נתפשת כי ביהוה התגרית	
ירמיהו	ירמיהו נ	כה	פתח יהוה את אוצרו ויוצא את כלי זעמו כי מלאכה היא לאדני יהוה צבאות בארץ כשדים	
ירמיהו	ירמיהו נ	כו	באו לה מקץ פתחו מאבסיה סלוה כמו ערמים והחרימוה אל תהי לה שארית	
ירמיהו	ירמיהו נ	כז	חרבו כל פריה ירדו לטבח הוי עליהם כי בא יומם עת פקדתם	
ירמיהו	ירמיהו נ	כח	קול נסים ופלטים מארץ בבל להגיד בציון את נקמת יהוה אלהינו נקמת היכלו	
ירמיהו	ירמיהו נ	כט	השמיעו אל בבל רבים כל דרכי קשת חנו עליה סביב אל יהי  פליטה שלמו לה כפעלה ככל אשר עשתה עשו לה כי אל יהוה זדה אל קדוש ישראל	
ירמיהו	ירמיהו נ	ל	לכן יפלו בחוריה ברחבתיה וכל אנשי מלחמתה ידמו ביום ההוא נאם יהוה	
ירמיהו	ירמיהו נ	לא	הנני אליך זדון נאם אדני יהוה צבאות כי בא יומך עת פקדתיך	
ירמיהו	ירמיהו נ	לב	וכשל זדון ונפל ואין לו מקים והצתי אש בעריו ואכלה כל סביבתיו	
ירמיהו	ירמיהו נ	לג	כה אמר יהוה צבאות עשוקים בני ישראל ובני יהודה יחדו וכל שביהם החזיקו בם מאנו שלחם	
ירמיהו	ירמיהו נ	לד	גאלם חזק יהוה צבאות שמו ריב יריב את ריבם למען הרגיע את הארץ והרגיז לישבי בבל	
ירמיהו	ירמיהו נ	לה	חרב על כשדים נאם יהוה ואל ישבי בבל ואל שריה ואל חכמיה	
ירמיהו	ירמיהו נ	לו	חרב אל הבדים ונאלו חרב אל גבוריה וחתו	
ירמיהו	ירמיהו נ	לז	חרב אל סוסיו ואל רכבו ואל כל הערב אשר בתוכה והיו לנשים חרב אל אוצרתיה ובזזו	
ירמיהו	ירמיהו נ	לח	חרב אל מימיה ויבשו כי ארץ פסלים היא ובאימים יתהללו	
ירמיהו	ירמיהו נ	לט	לכן ישבו ציים את איים וישבו בה בנות יענה ולא תשב עוד לנצח ולא תשכון עד דור ודור	
ירמיהו	ירמיהו נ	מ	כמהפכת אלהים את סדם ואת עמרה ואת שכניה נאם יהוה לא ישב שם איש ולא יגור בה בן אדם	
ירמיהו	ירמיהו נ	מא	הנה עם בא מצפון וגוי גדול ומלכים רבים יערו מירכתי ארץ	
ירמיהו	ירמיהו נ	מב	קשת וכידן יחזיקו אכזרי המה ולא ירחמו קולם כים יהמה ועל סוסים ירכבו ערוך כאיש למלחמה עליך בת בבל	
ירמיהו	ירמיהו נ	מג	שמע מלך בבל את שמעם ורפו ידיו צרה החזיקתהו חיל כיולדה	
ירמיהו	ירמיהו נ	מד	הנה כאריה יעלה מגאון הירדן אל נוה איתן כי ארגעה ארוצם מעליה ומי בחור אליה אפקד כי מי כמוני ומי יועדני ומי זה רעה אשר יעמד לפני	
ירמיהו	ירמיהו נ	מה	לכן שמעו עצת יהוה אשר יעץ אל בבל ומחשבותיו אשר חשב אל ארץ כשדים אם לא יסחבום צעירי הצאן אם לא ישים עליהם נוה	
ירמיהו	ירמיהו נ	מו	מקול נתפשה בבל נרעשה הארץ וזעקה בגוים נשמע	
ירמיהו	ירמיהו נא	א	כה אמר יהוה הנני מעיר על בבל ואל ישבי לב קמי רוח משחית	
ירמיהו	ירמיהו נא	ב	ושלחתי לבבל זרים וזרוה ויבקקו את ארצה כי היו עליה מסביב ביום רעה	
ירמיהו	ירמיהו נא	ג	אל ידרך ידרך הדרך קשתו ואל יתעל בסרינו ואל תחמלו אל בחריה החרימו כל צבאה	
ירמיהו	ירמיהו נא	ד	ונפלו חללים בארץ כשדים ומדקרים בחוצותיה	
ירמיהו	ירמיהו נא	ה	כי לא אלמן ישראל ויהודה מאלהיו מיהוה צבאות כי ארצם מלאה אשם מקדוש ישראל	
ירמיהו	ירמיהו נא	ו	נסו מתוך בבל ומלטו איש נפשו אל תדמו בעונה כי עת נקמה היא ליהוה גמול הוא משלם לה	
ירמיהו	ירמיהו נא	ז	כוס זהב בבל ביד יהוה משכרת כל הארץ מיינה שתו גוים על כן יתהללו גוים	
ירמיהו	ירמיהו נא	ח	פתאם נפלה בבל ותשבר הילילו עליה קחו צרי למכאובה אולי תרפא	
ירמיהו	ירמיהו נא	ט	רפאנו את בבל ולא נרפתה עזבוה ונלך איש לארצו כי נגע אל השמים משפטה ונשא עד שחקים	
ירמיהו	ירמיהו נא	י	הוציא יהוה את צדקתינו באו ונספרה בציון את מעשה יהוה אלהינו	
ירמיהו	ירמיהו נא	יא	הברו החצים מלאו השלטים העיר יהוה את רוח מלכי מדי כי על בבל מזמתו להשחיתה כי נקמת יהוה היא נקמת היכלו	
ירמיהו	ירמיהו נא	יב	אל חומת בבל שאו נס החזיקו המשמר הקימו שמרים הכינו הארבים כי גם זמם יהוה גם עשה את אשר דבר אל ישבי בבל	
ירמיהו	ירמיהו נא	יג	שכנתי על מים רבים רבת אוצרת בא קצך אמת בצעך	
ירמיהו	ירמיהו נא	יד	נשבע יהוה צבאות בנפשו כי אם מלאתיך אדם כילק וענו עליך הידד	
ירמיהו	ירמיהו נא	טו	עשה ארץ בכחו מכין תבל בחכמתו ובתבונתו נטה שמים	
ירמיהו	ירמיהו נא	טז	לקול תתו המון מים בשמים ויעל נשאים מקצה ארץ ברקים למטר עשה ויצא רוח מאצרתיו	
ירמיהו	ירמיהו נא	יז	נבער כל אדם מדעת הביש כל צרף מפסל כי שקר נסכו ולא רוח בם	
ירמיהו	ירמיהו נא	יח	הבל המה מעשה תעתעים בעת פקדתם יאבדו	
ירמיהו	ירמיהו נא	יט	לא כאלה חלק יעקוב כי יוצר הכל הוא ושבט נחלתו יהוה צבאות שמו	
ירמיהו	ירמיהו נא	כ	מפץ אתה לי כלי מלחמה ונפצתי בך גוים והשחתי בך ממלכות	
ירמיהו	ירמיהו נא	כא	ונפצתי בך סוס ורכבו ונפצתי בך רכב ורכבו	
ירמיהו	ירמיהו נא	כב	ונפצתי בך איש ואשה ונפצתי בך זקן ונער ונפצתי בך בחור ובתולה	
ירמיהו	ירמיהו נא	כג	ונפצתי בך רעה ועדרו ונפצתי בך אכר וצמדו ונפצתי בך פחות וסגנים	
ירמיהו	ירמיהו נא	כד	ושלמתי לבבל ולכל יושבי כשדים את כל רעתם אשר עשו בציון לעיניכם נאם יהוה	
ירמיהו	ירמיהו נא	כה	הנני אליך הר המשחית נאם יהוה המשחית את כל הארץ ונטיתי את ידי עליך וגלגלתיך מן הסלעים ונתתיך להר שרפה	
ירמיהו	ירמיהו נא	כו	ולא יקחו ממך אבן לפנה ואבן למוסדות כי שממות עולם תהיה נאם יהוה	
ירמיהו	ירמיהו נא	כז	שאו נס בארץ תקעו שופר בגוים קדשו עליה גוים השמיעו עליה ממלכות אררט מני ואשכנז פקדו עליה טפסר העלו סוס כילק סמר	
ירמיהו	ירמיהו נא	כח	קדשו עליה גוים את מלכי מדי את פחותיה ואת כל סגניה ואת כל ארץ ממשלתו	
ירמיהו	ירמיהו נא	כט	ותרעש הארץ ותחל כי קמה על בבל מחשבות יהוה לשום את ארץ בבל לשמה מאין יושב	
ירמיהו	ירמיהו נא	ל	חדלו גבורי בבל להלחם ישבו במצדות נשתה גבורתם היו לנשים הציתו משכנתיה נשברו בריחיה	
ירמיהו	ירמיהו נא	לא	רץ לקראת רץ ירוץ ומגיד לקראת מגיד להגיד למלך בבל כי נלכדה עירו מקצה	
ירמיהו	ירמיהו נא	לב	והמעברות נתפשו ואת האגמים שרפו באש ואנשי המלחמה נבהלו	
ירמיהו	ירמיהו נא	לג	כי כה אמר יהוה צבאות אלהי ישראל בת בבל כגרן עת הדריכה עוד מעט ובאה עת הקציר לה	
ירמיהו	ירמיהו נא	לד	אכלנו הממנו נבוכדראצר מלך בבל הציגנו כלי ריק בלענו כתנין מלא כרשו מעדני הדיחנו	
ירמיהו	ירמיהו נא	לה	חמסי ושארי על בבל תאמר ישבת ציון ודמי אל ישבי כשדים תאמר ירושלם	
ירמיהו	ירמיהו נא	לו	לכן כה אמר יהוה הנני רב את ריבך ונקמתי את נקמתך והחרבתי את ימה והבשתי את מקורה	
ירמיהו	ירמיהו נא	לז	והיתה בבל לגלים מעון תנים שמה ושרקה מאין יושב	
ירמיהו	ירמיהו נא	לח	יחדו ככפרים ישאגו נערו כגורי אריות	
ירמיהו	ירמיהו נא	לט	בחמם אשית את משתיהם והשכרתים למען יעלזו וישנו שנת עולם ולא יקיצו נאם יהוה	
ירמיהו	ירמיהו נא	מ	אורידם ככרים לטבוח כאילים עם עתודים	
ירמיהו	ירמיהו נא	מא	איך נלכדה ששך ותתפש תהלת כל הארץ איך היתה לשמה בבל בגוים	
ירמיהו	ירמיהו נא	מב	עלה על בבל הים בהמון גליו נכסתה	
ירמיהו	ירמיהו נא	מג	היו עריה לשמה ארץ ציה וערבה ארץ לא ישב בהן כל איש ולא יעבר בהן בן אדם	
ירמיהו	ירמיהו נא	מד	ופקדתי על בל בבבל והצאתי את בלעו מפיו ולא ינהרו אליו עוד גוים גם חומת בבל נפלה	
ירמיהו	ירמיהו נא	מה	צאו מתוכה עמי ומלטו איש את נפשו מחרון אף יהוה	
ירמיהו	ירמיהו נא	מו	ופן ירך לבבכם ותיראו בשמועה הנשמעת בארץ ובא בשנה השמועה ואחריו בשנה השמועה וחמס בארץ ומשל על משל	
ירמיהו	ירמיהו נא	מז	לכן הנה ימים באים ופקדתי על פסילי בבל וכל ארצה תבוש וכל חלליה יפלו בתוכה	
ירמיהו	ירמיהו נא	מח	ורננו על בבל שמים וארץ וכל אשר בהם כי מצפון יבוא לה השודדים נאם יהוה	
ירמיהו	ירמיהו נא	מט	גם בבל לנפל חללי ישראל גם לבבל נפלו חללי כל הארץ	
ירמיהו	ירמיהו נא	נ	פלטים מחרב הלכו אל תעמדו זכרו מרחוק את יהוה וירושלם תעלה על לבבכם	
ירמיהו	ירמיהו נא	נא	בשנו כי שמענו חרפה כסתה כלמה פנינו כי באו זרים על מקדשי בית יהוה	
ירמיהו	ירמיהו נא	נב	לכן הנה ימים באים נאם יהוה ופקדתי על פסיליה ובכל ארצה יאנק חלל	
ירמיהו	ירמיהו נא	נג	כי תעלה בבל השמים וכי תבצר מרום עזה מאתי יבאו שדדים לה נאם יהוה	
ירמיהו	ירמיהו נא	נד	קול זעקה מבבל ושבר גדול מארץ כשדים	
ירמיהו	ירמיהו נא	נה	כי שדד יהוה את בבל ואבד ממנה קול גדול והמו גליהם כמים רבים נתן שאון קולם	
ירמיהו	ירמיהו נא	נו	כי בא עליה על בבל שודד ונלכדו גבוריה חתתה קשתותם כי אל גמלות יהוה שלם ישלם	
ירמיהו	ירמיהו נא	נז	והשכרתי שריה וחכמיה פחותיה וסגניה וגבוריה וישנו שנת עולם ולא יקיצו נאם המלך יהוה צבאות שמו	
ירמיהו	ירמיהו נא	נח	כה אמר יהוה צבאות חמות בבל הרחבה ערער תתערער ושעריה הגבהים באש יצתו ויגעו עמים בדי ריק ולאמים בדי אש ויעפו	
ירמיהו	ירמיהו נא	נט	הדבר אשר צוה ירמיהו הנביא את שריה בן נריה בן מחסיה בלכתו את צדקיהו מלך יהודה בבל בשנת הרבעית למלכו ושריה שר מנוחה	
ירמיהו	ירמיהו נא	ס	ויכתב ירמיהו את כל הרעה אשר תבוא אל בבל אל ספר אחד את כל הדברים האלה הכתבים אל בבל	
ירמיהו	ירמיהו נא	סא	ויאמר ירמיהו אל שריה כבאך בבל וראית וקראת את כל הדברים האלה	
ירמיהו	ירמיהו נא	סב	ואמרת יהוה אתה דברת אל המקום הזה להכריתו לבלתי היות בו יושב למאדם ועד בהמה כי שממות עולם תהיה	
ירמיהו	ירמיהו נא	סג	והיה ככלתך לקרא את הספר הזה תקשר עליו אבן והשלכתו אל תוך פרת	
ירמיהו	ירמיהו נא	סד	ואמרת ככה תשקע בבל ולא תקום מפני הרעה אשר אנכי מביא עליה ויעפו עד הנה דברי ירמיהו	
ירמיהו	ירמיהו נב	א	בן עשרים ואחת שנה צדקיהו במלכו ואחת עשרה שנה מלך בירושלם ושם אמו חמיטל בת ירמיהו מלבנה	
ירמיהו	ירמיהו נב	ב	ויעש הרע בעיני יהוה ככל אשר עשה יהויקים	
ירמיהו	ירמיהו נב	ג	כי על אף יהוה היתה בירושלם ויהודה עד השליכו אותם מעל פניו וימרד צדקיהו במלך בבל	
ירמיהו	ירמיהו נב	ד	ויהי בשנה התשעית למלכו בחדש העשירי בעשור לחדש בא נבוכדראצר מלך בבל הוא וכל חילו על ירושלם ויחנו עליה ויבנו עליה דיק סביב	
ירמיהו	ירמיהו נב	ה	ותבא העיר במצור עד עשתי עשרה שנה למלך צדקיהו	
ירמיהו	ירמיהו נב	ו	בחדש הרביעי בתשעה לחדש ויחזק הרעב בעיר ולא היה לחם לעם הארץ	
ירמיהו	ירמיהו נב	ז	ותבקע העיר וכל אנשי המלחמה יברחו ויצאו מהעיר לילה דרך שער בין החמתים אשר על גן המלך וכשדים על העיר סביב וילכו דרך הערבה	
ירמיהו	ירמיהו נב	ח	וירדפו חיל כשדים אחרי המלך וישיגו את צדקיהו בערבת ירחו וכל חילו נפצו מעליו	
ירמיהו	ירמיהו נב	ט	ויתפשו את המלך ויעלו אתו אל מלך בבל רבלתה בארץ חמת וידבר אתו משפטים	
ירמיהו	ירמיהו נב	י	וישחט מלך בבל את בני צדקיהו לעיניו וגם את כל שרי יהודה שחט ברבלתה	
ירמיהו	ירמיהו נב	יא	ואת עיני צדקיהו עור ויאסרהו בנחשתים ויבאהו מלך בבל בבלה ויתנהו בבית הפקדת עד יום מותו	
ירמיהו	ירמיהו נב	יב	ובחדש החמישי בעשור לחדש היא שנת תשע עשרה שנה למלך נבוכדראצר מלך בבל בא נבוזראדן רב טבחים עמד לפני מלך בבל בירושלם	
ירמיהו	ירמיהו נב	יג	וישרף את בית יהוה ואת בית המלך ואת כל בתי ירושלם ואת כל בית הגדול שרף באש	
ירמיהו	ירמיהו נב	יד	ואת כל חמות ירושלם סביב נתצו כל חיל כשדים אשר את רב טבחים	
ירמיהו	ירמיהו נב	טו	ומדלות העם ואת יתר העם הנשארים בעיר ואת הנפלים אשר נפלו אל מלך בבל ואת יתר האמון הגלה נבוזראדן רב טבחים	
ירמיהו	ירמיהו נב	טז	ומדלות הארץ השאיר נבוזראדן רב טבחים לכרמים וליגבים	
ירמיהו	ירמיהו נב	יז	ואת עמודי הנחשת אשר לבית יהוה ואת המכנות ואת ים הנחשת אשר בבית יהוה שברו כשדים וישאו את כל נחשתם בבלה	
ירמיהו	ירמיהו נב	יח	ואת הסרות ואת היעים ואת המזמרות ואת המזרקת ואת הכפות ואת כל כלי הנחשת אשר ישרתו בהם לקחו	
ירמיהו	ירמיהו נב	יט	ואת הספים ואת המחתות ואת המזרקות ואת הסירות ואת המנרות ואת הכפות ואת המנקיות אשר זהב זהב ואשר כסף כסף לקח רב טבחים	
ירמיהו	ירמיהו נב	כ	העמודים שנים הים אחד והבקר שנים עשר נחשת אשר תחת המכנות אשר עשה המלך שלמה לבית יהוה לא היה משקל לנחשתם כל הכלים האלה	
ירמיהו	ירמיהו נב	כא	והעמודים שמנה עשרה אמה קומה העמד האחד וחוט שתים עשרה אמה יסבנו ועביו ארבע אצבעות נבוב	
ירמיהו	ירמיהו נב	כב	וכתרת עליו נחשת וקומת הכתרת האחת חמש אמות ושבכה ורמונים על הכותרת סביב הכל נחשת וכאלה לעמוד השני ורמונים	
ירמיהו	ירמיהו נב	כג	ויהיו הרמנים תשעים וששה רוחה כל הרמונים מאה על השבכה סביב	
ירמיהו	ירמיהו נב	כד	ויקח רב טבחים את שריה כהן הראש ואת צפניה כהן המשנה ואת שלשת שמרי הסף	
ירמיהו	ירמיהו נב	כה	ומן העיר לקח סריס אחד אשר היה פקיד על אנשי המלחמה ושבעה אנשים מראי פני המלך אשר נמצאו בעיר ואת ספר שר הצבא המצבא את עם הארץ וששים איש מעם הארץ הנמצאים בתוך העיר	
ירמיהו	ירמיהו נב	כו	ויקח אותם נבוזראדן רב טבחים וילך אותם אל מלך בבל רבלתה	
ירמיהו	ירמיהו נב	כז	ויכה אותם מלך בבל וימתם ברבלה בארץ חמת ויגל יהודה מעל אדמתו	
ירמיהו	ירמיהו נב	כח	זה העם אשר הגלה נבוכדראצר בשנת שבע יהודים שלשת אלפים ועשרים ושלשה	
ירמיהו	ירמיהו נב	כט	בשנת שמונה עשרה לנבוכדראצר מירושלם נפש שמנה מאות שלשים ושנים	
ירמיהו	ירמיהו נב	ל	בשנת שלש ועשרים לנבוכדראצר הגלה נבוזראדן רב טבחים יהודים נפש שבע מאות ארבעים וחמשה כל נפש ארבעת אלפים ושש מאות	
ירמיהו	ירמיהו נב	לא	ויהי בשלשים ושבע שנה לגלות יהויכן מלך יהודה בשנים עשר חדש בעשרים וחמשה לחדש נשא אויל מרדך מלך בבל בשנת מלכתו את ראש יהויכין מלך יהודה ויצא אותו מבית הכליא	
ירמיהו	ירמיהו נב	לב	וידבר אתו טבות ויתן את כסאו ממעל לכסא מלכים אשר אתו בבבל	
ירמיהו	ירמיהו נב	לג	ושנה את בגדי כלאו ואכל לחם לפניו תמיד כל ימי חיו	
ירמיהו	ירמיהו נב	לד	וארחתו ארחת תמיד נתנה לו מאת מלך בבל דבר יום ביומו עד יום מותו כל ימי חייו	
יחזקאל	יחזקאל א	א	ויהי בשלשים שנה ברביעי בחמשה לחדש ואני בתוך הגולה על נהר כבר נפתחו השמים ואראה מראות אלהים	
יחזקאל	יחזקאל א	ב	בחמשה לחדש היא השנה החמישית לגלות המלך יויכין	
יחזקאל	יחזקאל א	ג	היה היה דבר יהוה אל יחזקאל בן בוזי הכהן בארץ כשדים על נהר כבר ותהי עליו שם יד יהוה	
יחזקאל	יחזקאל א	ד	וארא והנה רוח סערה באה מן הצפון ענן גדול ואש מתלקחת ונגה לו סביב ומתוכה כעין החשמל מתוך האש	
יחזקאל	יחזקאל א	ה	ומתוכה דמות ארבע חיות וזה מראיהן דמות אדם להנה	
יחזקאל	יחזקאל א	ו	וארבעה פנים לאחת וארבע כנפים לאחת להם	
יחזקאל	יחזקאל א	ז	ורגליהם רגל ישרה וכף רגליהם ככף רגל עגל ונצצים כעין נחשת קלל	
יחזקאל	יחזקאל א	ח	וידו אדם מתחת כנפיהם על ארבעת רבעיהם ופניהם וכנפיהם לארבעתם	
יחזקאל	יחזקאל א	ט	חברת אשה אל אחותה כנפיהם לא יסבו בלכתן איש אל עבר פניו ילכו	
יחזקאל	יחזקאל א	י	ודמות פניהם פני אדם ופני אריה אל הימין לארבעתם ופני שור מהשמאול לארבעתן ופני נשר לארבעתן	
יחזקאל	יחזקאל א	יא	ופניהם וכנפיהם פרדות מלמעלה לאיש שתים חברות איש ושתים מכסות את גויתיהנה	
יחזקאל	יחזקאל א	יב	ואיש אל עבר פניו ילכו אל אשר יהיה שמה הרוח ללכת ילכו לא יסבו בלכתן	
יחזקאל	יחזקאל א	יג	ודמות החיות מראיהם כגחלי אש בערות כמראה הלפדים היא מתהלכת בין החיות ונגה לאש ומן האש יוצא ברק	
יחזקאל	יחזקאל א	יד	והחיות רצוא ושוב כמראה הבזק	
יחזקאל	יחזקאל א	טו	וארא החיות והנה אופן אחד בארץ אצל החיות לארבעת פניו	
יחזקאל	יחזקאל א	טז	מראה האופנים ומעשיהם כעין תרשיש ודמות אחד לארבעתן ומראיהם ומעשיהם כאשר יהיה האופן בתוך האופן	
יחזקאל	יחזקאל א	יז	על ארבעת רבעיהן בלכתם ילכו לא יסבו בלכתן	
יחזקאל	יחזקאל א	יח	וגביהן וגבה להם ויראה להם וגבתם מלאת עינים סביב לארבעתן	
יחזקאל	יחזקאל א	יט	ובלכת החיות ילכו האופנים אצלם ובהנשא החיות מעל הארץ ינשאו האופנים	
יחזקאל	יחזקאל א	כ	על אשר יהיה שם הרוח ללכת ילכו שמה הרוח ללכת והאופנים ינשאו לעמתם כי רוח החיה באופנים	
יחזקאל	יחזקאל א	כא	בלכתם ילכו ובעמדם יעמדו ובהנשאם מעל הארץ ינשאו האופנים לעמתם כי רוח החיה באופנים	
יחזקאל	יחזקאל א	כב	ודמות על ראשי החיה רקיע כעין הקרח הנורא נטוי על ראשיהם מלמעלה	
יחזקאל	יחזקאל א	כג	ותחת הרקיע כנפיהם ישרות אשה אל אחותה לאיש שתים מכסות להנה ולאיש שתים מכסות להנה את גויתיהם	
יחזקאל	יחזקאל א	כד	ואשמע את קול כנפיהם כקול מים רבים כקול שדי בלכתם קול המלה כקול מחנה בעמדם תרפינה כנפיהן	
יחזקאל	יחזקאל א	כה	ויהי קול מעל לרקיע אשר על ראשם בעמדם תרפינה כנפיהן	
יחזקאל	יחזקאל א	כו	וממעל לרקיע אשר על ראשם כמראה אבן ספיר דמות כסא ועל דמות הכסא דמות כמראה אדם עליו מלמעלה	
יחזקאל	יחזקאל א	כז	וארא כעין חשמל כמראה אש בית לה סביב ממראה מתניו ולמעלה וממראה מתניו ולמטה ראיתי כמראה אש ונגה לו סביב	
יחזקאל	יחזקאל א	כח	כמראה הקשת אשר יהיה בענן ביום הגשם כן מראה הנגה סביב הוא מראה דמות כבוד יהוה ואראה ואפל על פני ואשמע קול מדבר	
יחזקאל	יחזקאל ב	א	ויאמר אלי בן אדם עמד על רגליך ואדבר אתך	
יחזקאל	יחזקאל ב	ב	ותבא בי רוח כאשר דבר אלי ותעמדני על רגלי ואשמע את מדבר אלי	
יחזקאל	יחזקאל ב	ג	ויאמר אלי בן אדם שולח אני אותך אל בני ישראל אל גוים המורדים אשר מרדו בי המה ואבותם פשעו בי עד עצם היום הזה	
יחזקאל	יחזקאל ב	ד	והבנים קשי פנים וחזקי לב אני שולח אותך אליהם ואמרת אליהם כה אמר אדני יהוה	
יחזקאל	יחזקאל ב	ה	והמה אם ישמעו ואם יחדלו כי בית מרי המה וידעו כי נביא היה בתוכם	
יחזקאל	יחזקאל ב	ו	ואתה בן אדם אל תירא מהם ומדבריהם אל תירא כי סרבים וסלונים אותך ואל עקרבים אתה יושב מדבריהם אל תירא ומפניהם אל תחת כי בית מרי המה	
יחזקאל	יחזקאל ב	ז	ודברת את דברי אליהם אם ישמעו ואם יחדלו כי מרי המה	
יחזקאל	יחזקאל ב	ח	ואתה בן אדם שמע את אשר אני מדבר אליך אל תהי מרי כבית המרי פצה פיך ואכל את אשר אני נתן אליך	
יחזקאל	יחזקאל ב	ט	ואראה והנה יד שלוחה אלי והנה בו מגלת ספר	
יחזקאל	יחזקאל ב	י	ויפרש אותה לפני והיא כתובה פנים ואחור וכתוב אליה קנים והגה והי	
יחזקאל	יחזקאל ג	א	ויאמר אלי בן אדם את אשר תמצא אכול אכול את המגלה הזאת ולך דבר אל בית ישראל	
יחזקאל	יחזקאל ג	ב	ואפתח את פי ויאכלני את המגלה הזאת	
יחזקאל	יחזקאל ג	ג	ויאמר אלי בן אדם בטנך תאכל ומעיך תמלא את המגלה הזאת אשר אני נתן אליך ואכלה ותהי בפי כדבש למתוק	
יחזקאל	יחזקאל ג	ד	ויאמר אלי בן אדם לך בא אל בית ישראל ודברת בדברי אליהם	
יחזקאל	יחזקאל ג	ה	כי לא אל עם עמקי שפה וכבדי לשון אתה שלוח אל בית ישראל	
יחזקאל	יחזקאל ג	ו	לא אל עמים רבים עמקי שפה וכבדי לשון אשר לא תשמע דבריהם אם לא אליהם שלחתיך המה ישמעו אליך	
יחזקאל	יחזקאל ג	ז	ובית ישראל לא יאבו לשמע אליך כי אינם אבים לשמע אלי כי כל בית ישראל חזקי מצח וקשי לב המה	
יחזקאל	יחזקאל ג	ח	הנה נתתי את פניך חזקים לעמת פניהם ואת מצחך חזק לעמת מצחם	
יחזקאל	יחזקאל ג	ט	כשמיר חזק מצר נתתי מצחך לא תירא אותם ולא תחת מפניהם כי בית מרי המה	
יחזקאל	יחזקאל ג	י	ויאמר אלי בן אדם את כל דברי אשר אדבר אליך קח בלבבך ובאזניך שמע	
יחזקאל	יחזקאל ג	יא	ולך בא אל הגולה אל בני עמך ודברת אליהם ואמרת אליהם כה אמר אדני יהוה אם ישמעו ואם יחדלו	
יחזקאל	יחזקאל ג	יב	ותשאני רוח ואשמע אחרי קול רעש גדול ברוך כבוד יהוה ממקומו	
יחזקאל	יחזקאל ג	יג	וקול כנפי החיות משיקות אשה אל אחותה וקול האופנים לעמתם וקול רעש גדול	
יחזקאל	יחזקאל ג	יד	ורוח נשאתני ותקחני ואלך מר בחמת רוחי ויד יהוה עלי חזקה	
יחזקאל	יחזקאל ג	טו	ואבוא אל הגולה תל אביב הישבים אל נהר כבר ואשר המה יושבים שם ואשב שם שבעת ימים משמים בתוכם	
יחזקאל	יחזקאל ג	טז	ויהי מקצה שבעת ימים ויהי דבר יהוה אלי לאמר	
יחזקאל	יחזקאל ג	יז	בן אדם צפה נתתיך לבית ישראל ושמעת מפי דבר והזהרת אותם ממני	
יחזקאל	יחזקאל ג	יח	באמרי לרשע מות תמות ולא הזהרתו ולא דברת להזהיר רשע מדרכו הרשעה לחיתו הוא רשע בעונו ימות ודמו מידך אבקש	
יחזקאל	יחזקאל ג	יט	ואתה כי הזהרת רשע ולא שב מרשעו ומדרכו הרשעה הוא בעונו ימות ואתה את נפשך הצלת	
יחזקאל	יחזקאל ג	כ	ובשוב צדיק מצדקו ועשה עול ונתתי מכשול לפניו הוא ימות כי לא הזהרתו בחטאתו ימות ולא תזכרן צדקתו אשר עשה ודמו מידך אבקש	
יחזקאל	יחזקאל ג	כא	ואתה כי הזהרתו צדיק לבלתי חטא צדיק והוא לא חטא חיו יחיה כי נזהר ואתה את נפשך הצלת	
יחזקאל	יחזקאל ג	כב	ותהי עלי שם יד יהוה ויאמר אלי קום צא אל הבקעה ושם אדבר אותך	
יחזקאל	יחזקאל ג	כג	ואקום ואצא אל הבקעה והנה שם כבוד יהוה עמד ככבוד אשר ראיתי על נהר כבר ואפל על פני	
יחזקאל	יחזקאל ג	כד	ותבא בי רוח ותעמדני על רגלי וידבר אתי ויאמר אלי בא הסגר בתוך ביתך	
יחזקאל	יחזקאל ג	כה	ואתה בן אדם הנה נתנו עליך עבותים ואסרוך בהם ולא תצא בתוכם	
יחזקאל	יחזקאל ג	כו	ולשונך אדביק אל חכך ונאלמת ולא תהיה להם לאיש מוכיח כי בית מרי המה	
יחזקאל	יחזקאל ג	כז	ובדברי אותך אפתח את פיך ואמרת אליהם כה אמר אדני יהוה השמע ישמע והחדל יחדל כי בית מרי המה	
יחזקאל	יחזקאל ד	א	ואתה בן אדם קח לך לבנה ונתתה אותה לפניך וחקות עליה עיר את ירושלם	
יחזקאל	יחזקאל ד	ב	ונתתה עליה מצור ובנית עליה דיק ושפכת עליה סללה ונתתה עליה מחנות ושים עליה כרים סביב	
יחזקאל	יחזקאל ד	ג	ואתה קח לך מחבת ברזל ונתתה אותה קיר ברזל בינך ובין העיר והכינתה את פניך אליה והיתה במצור וצרת עליה אות היא לבית ישראל	
יחזקאל	יחזקאל ד	ד	ואתה שכב על צדך השמאלי ושמת את עון בית ישראל עליו מספר הימים אשר תשכב עליו תשא את עונם	
יחזקאל	יחזקאל ד	ה	ואני נתתי לך את שני עונם למספר ימים שלש מאות ותשעים יום ונשאת עון בית ישראל	
יחזקאל	יחזקאל ד	ו	וכלית את אלה ושכבת על צדך הימוני שנית ונשאת את עון בית יהודה ארבעים יום יום לשנה יום לשנה נתתיו לך	
יחזקאל	יחזקאל ד	ז	ואל מצור ירושלם תכין פניך וזרעך חשופה ונבאת עליה	
יחזקאל	יחזקאל ד	ח	והנה נתתי עליך עבותים ולא תהפך מצדך אל צדך עד כלותך ימי מצורך	
יחזקאל	יחזקאל ד	ט	ואתה קח לך חטין ושערים ופול ועדשים ודחן וכסמים ונתתה אותם בכלי אחד ועשית אותם לך ללחם מספר הימים אשר אתה שוכב על צדך שלש מאות ותשעים יום תאכלנו	
יחזקאל	יחזקאל ד	י	ומאכלך אשר תאכלנו במשקול עשרים שקל ליום מעת עד עת תאכלנו	
יחזקאל	יחזקאל ד	יא	ומים במשורה תשתה ששית ההין מעת עד עת תשתה	
יחזקאל	יחזקאל ד	יב	ועגת שערים תאכלנה והיא בגללי צאת האדם תעגנה לעיניהם	
יחזקאל	יחזקאל ד	יג	ויאמר יהוה ככה יאכלו בני ישראל את לחמם טמא בגוים אשר אדיחם שם	
יחזקאל	יחזקאל ד	יד	ואמר אהה אדני יהוה הנה נפשי לא מטמאה ונבלה וטרפה לא אכלתי מנעורי ועד עתה ולא בא בפי בשר פגול	
יחזקאל	יחזקאל ד	טו	ויאמר אלי ראה נתתי לך את צפועי הבקר תחת גללי האדם ועשית את לחמך עליהם	
יחזקאל	יחזקאל ד	טז	ויאמר אלי בן אדם הנני שבר מטה לחם בירושלם ואכלו לחם במשקל ובדאגה ומים במשורה ובשממון ישתו	
יחזקאל	יחזקאל ד	יז	למען יחסרו לחם ומים ונשמו איש ואחיו ונמקו בעונם	
יחזקאל	יחזקאל ה	א	ואתה בן אדם קח לך חרב חדה תער הגלבים תקחנה לך והעברת על ראשך ועל זקנך ולקחת לך מאזני משקל וחלקתם	
יחזקאל	יחזקאל ה	ב	שלשית באור תבעיר בתוך העיר כמלאת ימי המצור ולקחת את השלשית תכה בחרב סביבותיה והשלשית תזרה לרוח וחרב אריק אחריהם	
יחזקאל	יחזקאל ה	ג	ולקחת משם מעט במספר וצרת אותם בכנפיך	
יחזקאל	יחזקאל ה	ד	ומהם עוד תקח והשלכת אותם אל תוך האש ושרפת אתם באש ממנו תצא אש אל כל בית ישראל	
יחזקאל	יחזקאל ה	ה	כה אמר אדני יהוה זאת ירושלם בתוך הגוים שמתיה וסביבותיה ארצות	
יחזקאל	יחזקאל ה	ו	ותמר את משפטי לרשעה מן הגוים ואת חקותי מן הארצות אשר סביבותיה כי במשפטי מאסו וחקותי לא הלכו בהם	
יחזקאל	יחזקאל ה	ז	לכן כה אמר אדני יהוה יען המנכם מן הגוים אשר סביבותיכם בחקותי לא הלכתם ואת משפטי לא עשיתם וכמשפטי הגוים אשר סביבותיכם לא עשיתם	
יחזקאל	יחזקאל ה	ח	לכן כה אמר אדני יהוה הנני עליך גם אני ועשיתי בתוכך משפטים לעיני הגוים	
יחזקאל	יחזקאל ה	ט	ועשיתי בך את אשר לא עשיתי ואת אשר לא אעשה כמהו עוד יען כל תועבתיך	
יחזקאל	יחזקאל ה	י	לכן אבות יאכלו בנים בתוכך ובנים יאכלו אבותם ועשיתי בך שפטים וזריתי את כל שאריתך לכל רוח	
יחזקאל	יחזקאל ה	יא	לכן חי אני נאם אדני יהוה אם לא יען את מקדשי טמאת בכל שקוציך ובכל תועבתיך וגם אני אגרע ולא תחוס עיני וגם אני לא אחמול	
יחזקאל	יחזקאל ה	יב	שלשתיך בדבר ימותו וברעב יכלו בתוכך והשלשית בחרב יפלו סביבותיך והשלישית לכל רוח אזרה וחרב אריק אחריהם	
יחזקאל	יחזקאל ה	יג	וכלה אפי והנחותי חמתי בם והנחמתי וידעו כי אני יהוה דברתי בקנאתי בכלותי חמתי בם	
יחזקאל	יחזקאל ה	יד	ואתנך לחרבה ולחרפה בגוים אשר סביבותיך לעיני כל עובר	
יחזקאל	יחזקאל ה	טו	והיתה חרפה וגדופה מוסר ומשמה לגוים אשר סביבותיך בעשותי בך שפטים באף ובחמה ובתכחות חמה אני יהוה דברתי	
יחזקאל	יחזקאל ה	טז	בשלחי את חצי הרעב הרעים בהם אשר היו למשחית אשר אשלח אותם לשחתכם ורעב אסף עליכם ושברתי לכם מטה לחם	
יחזקאל	יחזקאל ה	יז	ושלחתי עליכם רעב וחיה רעה ושכלך ודבר ודם יעבר בך וחרב אביא עליך אני יהוה דברתי	
יחזקאל	יחזקאל ו	א	ויהי דבר יהוה אלי לאמר	
יחזקאל	יחזקאל ו	ב	בן אדם שים פניך אל הרי ישראל והנבא אליהם	
יחזקאל	יחזקאל ו	ג	ואמרת הרי ישראל שמעו דבר אדני יהוה כה אמר אדני יהוה להרים ולגבעות לאפיקים ולגאית הנני אני מביא עליכם חרב ואבדתי במותיכם	
יחזקאל	יחזקאל ו	ד	ונשמו מזבחותיכם ונשברו חמניכם והפלתי חלליכם לפני גלוליכם	
יחזקאל	יחזקאל ו	ה	ונתתי את פגרי בני ישראל לפני גלוליהם וזריתי את עצמותיכם סביבות מזבחותיכם	
יחזקאל	יחזקאל ו	ו	בכל מושבותיכם הערים תחרבנה והבמות תישמנה למען יחרבו ויאשמו מזבחותיכם ונשברו ונשבתו גלוליכם ונגדעו חמניכם ונמחו מעשיכם	
יחזקאל	יחזקאל ו	ז	ונפל חלל בתוככם וידעתם כי אני יהוה	
יחזקאל	יחזקאל ו	ח	והותרתי בהיות לכם פליטי חרב בגוים בהזרותיכם בארצות	
יחזקאל	יחזקאל ו	ט	וזכרו פליטיכם אותי בגוים אשר נשבו שם אשר נשברתי את לבם הזונה אשר סר מעלי ואת עיניהם הזנות אחרי גלוליהם ונקטו בפניהם אל הרעות אשר עשו לכל תועבתיהם	
יחזקאל	יחזקאל ו	י	וידעו כי אני יהוה לא אל חנם דברתי לעשות להם הרעה הזאת	
יחזקאל	יחזקאל ו	יא	כה אמר אדני יהוה הכה בכפך ורקע ברגלך ואמר אח אל כל תועבות רעות בית ישראל אשר בחרב ברעב ובדבר יפלו	
יחזקאל	יחזקאל ו	יב	הרחוק בדבר ימות והקרוב בחרב יפול והנשאר והנצור ברעב ימות וכליתי חמתי בם	
יחזקאל	יחזקאל ו	יג	וידעתם כי אני יהוה בהיות חלליהם בתוך גלוליהם סביבות מזבחותיהם אל כל גבעה רמה בכל ראשי ההרים ותחת כל עץ רענן ותחת כל אלה עבתה מקום אשר נתנו שם ריח ניחח לכל גלוליהם	
יחזקאל	יחזקאל ו	יד	ונטיתי את ידי עליהם ונתתי את הארץ שממה ומשמה ממדבר דבלתה בכל מושבותיהם וידעו כי אני יהוה	
יחזקאל	יחזקאל ז	א	ויהי דבר יהוה אלי לאמר	
יחזקאל	יחזקאל ז	ב	ואתה בן אדם כה אמר אדני יהוה לאדמת ישראל קץ בא הקץ על ארבעת כנפות הארץ	
יחזקאל	יחזקאל ז	ג	עתה הקץ עליך ושלחתי אפי בך ושפטתיך כדרכיך ונתתי עליך את כל תועבתיך	
יחזקאל	יחזקאל ז	ד	ולא תחוס עיני עליך ולא אחמול כי דרכיך עליך אתן ותועבותיך בתוכך תהיין וידעתם כי אני יהוה	
יחזקאל	יחזקאל ז	ה	כה אמר אדני יהוה רעה אחת רעה הנה באה	
יחזקאל	יחזקאל ז	ו	קץ בא בא הקץ הקיץ אליך הנה באה	
יחזקאל	יחזקאל ז	ז	באה הצפירה אליך יושב הארץ בא העת קרוב היום מהומה ולא הד הרים	
יחזקאל	יחזקאל ז	ח	עתה מקרוב אשפוך חמתי עליך וכליתי אפי בך ושפטתיך כדרכיך ונתתי עליך את כל תועבותיך	
יחזקאל	יחזקאל ז	ט	ולא תחוס עיני ולא אחמול כדרכיך עליך אתן ותועבותיך בתוכך תהיין וידעתם כי אני יהוה מכה	
יחזקאל	יחזקאל ז	י	הנה היום הנה באה יצאה הצפרה צץ המטה פרח הזדון	
יחזקאל	יחזקאל ז	יא	החמס קם למטה רשע לא מהם ולא מהמונם ולא מהמהם ולא נה בהם	
יחזקאל	יחזקאל ז	יב	בא העת הגיע היום הקונה אל ישמח והמוכר אל יתאבל כי חרון אל כל המונה	
יחזקאל	יחזקאל ז	יג	כי המוכר אל הממכר לא ישוב ועוד בחיים חיתם כי חזון אל כל המונה לא ישוב ואיש בעונו חיתו לא יתחזקו	
יחזקאל	יחזקאל ז	יד	תקעו בתקוע והכין הכל ואין הלך למלחמה כי חרוני אל כל המונה	
יחזקאל	יחזקאל ז	טו	החרב בחוץ והדבר והרעב מבית אשר בשדה בחרב ימות ואשר בעיר רעב ודבר יאכלנו	
יחזקאל	יחזקאל ז	טז	ופלטו פליטיהם והיו אל ההרים כיוני הגאיות כלם המות איש בעונו	
יחזקאל	יחזקאל ז	יז	כל הידים תרפינה וכל ברכים תלכנה מים	
יחזקאל	יחזקאל ז	יח	וחגרו שקים וכסתה אותם פלצות ואל כל פנים בושה ובכל ראשיהם קרחה	
יחזקאל	יחזקאל ז	יט	כספם בחוצות ישליכו וזהבם לנדה יהיה כספם וזהבם לא יוכל להצילם ביום עברת יהוה נפשם לא ישבעו ומעיהם לא ימלאו כי מכשול עונם היה	
יחזקאל	יחזקאל ז	כ	וצבי עדיו לגאון שמהו וצלמי תועבתם שקוציהם עשו בו על כן נתתיו להם לנדה	
יחזקאל	יחזקאל ז	כא	ונתתיו ביד הזרים לבז ולרשעי הארץ לשלל וחללה	
יחזקאל	יחזקאל ז	כב	והסבותי פני מהם וחללו את צפוני ובאו בה פריצים וחללוה	
יחזקאל	יחזקאל ז	כג	עשה הרתוק כי הארץ מלאה משפט דמים והעיר מלאה חמס	
יחזקאל	יחזקאל ז	כד	והבאתי רעי גוים וירשו את בתיהם והשבתי גאון עזים ונחלו מקדשיהם	
יחזקאל	יחזקאל ז	כה	קפדה בא ובקשו שלום ואין	
יחזקאל	יחזקאל ז	כו	הוה על הוה תבוא ושמעה אל שמועה תהיה ובקשו חזון מנביא ותורה תאבד מכהן ועצה מזקנים	
יחזקאל	יחזקאל ז	כז	המלך יתאבל ונשיא ילבש שממה וידי עם הארץ תבהלנה מדרכם אעשה אותם ובמשפטיהם אשפטם וידעו כי אני יהוה	
יחזקאל	יחזקאל ח	א	ויהי בשנה הששית בששי בחמשה לחדש אני יושב בביתי וזקני יהודה יושבים לפני ותפל עלי שם יד אדני יהוה	
יחזקאל	יחזקאל ח	ב	ואראה והנה דמות כמראה אש ממראה מתניו ולמטה אש וממתניו ולמעלה כמראה זהר כעין החשמלה	
יחזקאל	יחזקאל ח	ג	וישלח תבנית יד ויקחני בציצת ראשי ותשא אתי רוח בין הארץ ובין השמים ותבא אתי ירושלמה במראות אלהים אל פתח שער הפנימית הפונה צפונה אשר שם מושב סמל הקנאה המקנה	
יחזקאל	יחזקאל ח	ד	והנה שם כבוד אלהי ישראל כמראה אשר ראיתי בבקעה	
יחזקאל	יחזקאל ח	ה	ויאמר אלי בן אדם שא נא עיניך דרך צפונה ואשא עיני דרך צפונה והנה מצפון לשער המזבח סמל הקנאה הזה בבאה	
יחזקאל	יחזקאל ח	ו	ויאמר אלי בן אדם הראה אתה מהם עשים תועבות גדלות אשר בית ישראל עשים פה לרחקה מעל מקדשי ועוד תשוב תראה תועבות גדלות	
יחזקאל	יחזקאל ח	ז	ויבא אתי אל פתח החצר ואראה והנה חר אחד בקיר	
יחזקאל	יחזקאל ח	ח	ויאמר אלי בן אדם חתר נא בקיר ואחתר בקיר והנה פתח אחד	
יחזקאל	יחזקאל ח	ט	ויאמר אלי בא וראה את התועבות הרעות אשר הם עשים פה	
יחזקאל	יחזקאל ח	י	ואבוא ואראה והנה כל תבנית רמש ובהמה שקץ וכל גלולי בית ישראל מחקה על הקיר סביב סביב	
יחזקאל	יחזקאל ח	יא	ושבעים איש מזקני בית ישראל ויאזניהו בן שפן עמד בתוכם עמדים לפניהם ואיש מקטרתו בידו ועתר ענן הקטרת עלה	
יחזקאל	יחזקאל ח	יב	ויאמר אלי הראית בן אדם אשר זקני בית ישראל עשים בחשך איש בחדרי משכיתו כי אמרים אין יהוה ראה אתנו עזב יהוה את הארץ	
יחזקאל	יחזקאל ח	יג	ויאמר אלי עוד תשוב תראה תועבות גדלות אשר המה עשים	
יחזקאל	יחזקאל ח	יד	ויבא אתי אל פתח שער בית יהוה אשר אל הצפונה והנה שם הנשים ישבות מבכות את התמוז	
יחזקאל	יחזקאל ח	טו	ויאמר אלי הראית בן אדם עוד תשוב תראה תועבות גדלות מאלה	
יחזקאל	יחזקאל ח	טז	ויבא אתי אל חצר בית יהוה הפנימית והנה פתח היכל יהוה בין האולם ובין המזבח כעשרים וחמשה איש אחריהם אל היכל יהוה ופניהם קדמה והמה משתחויתם קדמה לשמש	
יחזקאל	יחזקאל ח	יז	ויאמר אלי הראית בן אדם הנקל לבית יהודה מעשות את התועבות אשר עשו פה כי מלאו את הארץ חמס וישבו להכעיסני והנם שלחים את הזמורה אל אפם	
יחזקאל	יחזקאל ח	יח	וגם אני אעשה בחמה לא תחוס עיני ולא אחמל וקראו באזני קול גדול ולא אשמע אותם	
יחזקאל	יחזקאל ט	א	ויקרא באזני קול גדול לאמר קרבו פקדות העיר ואיש כלי משחתו בידו	
יחזקאל	יחזקאל ט	ב	והנה ששה אנשים באים מדרך שער העליון אשר מפנה צפונה ואיש כלי מפצו בידו ואיש אחד בתוכם לבש בדים וקסת הספר במתניו ויבאו ויעמדו אצל מזבח הנחשת	
יחזקאל	יחזקאל ט	ג	וכבוד אלהי ישראל נעלה מעל הכרוב אשר היה עליו אל מפתן הבית ויקרא אל האיש הלבש הבדים אשר קסת הספר במתניו	
יחזקאל	יחזקאל ט	ד	ויאמר יהוה אלו עבר בתוך העיר בתוך ירושלם והתוית תו על מצחות האנשים הנאנחים והנאנקים על כל התועבות הנעשות בתוכה	
יחזקאל	יחזקאל ט	ה	ולאלה אמר באזני עברו בעיר אחריו והכו על תחס עיניכם ואל תחמלו	
יחזקאל	יחזקאל ט	ו	זקן בחור ובתולה וטף ונשים תהרגו למשחית ועל כל איש אשר עליו התו אל תגשו וממקדשי תחלו ויחלו באנשים הזקנים אשר לפני הבית	
יחזקאל	יחזקאל ט	ז	ויאמר אליהם טמאו את הבית ומלאו את החצרות חללים צאו ויצאו והכו בעיר	
יחזקאל	יחזקאל ט	ח	ויהי כהכותם ונאשאר אני ואפלה על פני ואזעק ואמר אהה אדני יהוה המשחית אתה את כל שארית ישראל בשפכך את חמתך על ירושלם	
יחזקאל	יחזקאל ט	ט	ויאמר אלי עון בית ישראל ויהודה גדול במאד מאד ותמלא הארץ דמים והעיר מלאה מטה כי אמרו עזב יהוה את הארץ ואין יהוה ראה	
יחזקאל	יחזקאל ט	י	וגם אני לא תחוס עיני ולא אחמל דרכם בראשם נתתי	
יחזקאל	יחזקאל ט	יא	והנה האיש לבש הבדים אשר הקסת במתניו משיב דבר לאמר עשיתי כאשר צויתני	
יחזקאל	יחזקאל י	א	ואראה והנה אל הרקיע אשר על ראש הכרבים כאבן ספיר כמראה דמות כסא נראה עליהם	
יחזקאל	יחזקאל י	ב	ויאמר אל האיש לבש הבדים ויאמר בא אל בינות לגלגל אל תחת לכרוב ומלא חפניך גחלי אש מבינות לכרבים וזרק על העיר ויבא לעיני	
יחזקאל	יחזקאל י	ג	והכרבים עמדים מימין לבית בבאו האיש והענן מלא את החצר הפנימית	
יחזקאל	יחזקאל י	ד	וירם כבוד יהוה מעל הכרוב על מפתן הבית וימלא הבית את הענן והחצר מלאה את נגה כבוד יהוה	
יחזקאל	יחזקאל י	ה	וקול כנפי הכרובים נשמע עד החצר החיצנה כקול אל שדי בדברו	
יחזקאל	יחזקאל י	ו	ויהי בצותו את האיש לבש הבדים לאמר קח אש מבינות לגלגל מבינות לכרובים ויבא ויעמד אצל האופן	
יחזקאל	יחזקאל י	ז	וישלח הכרוב את ידו מבינות לכרובים אל האש אשר בינות הכרבים וישא ויתן אל חפני לבש הבדים ויקח ויצא	
יחזקאל	יחזקאל י	ח	וירא לכרבים תבנית יד אדם תחת כנפיהם	
יחזקאל	יחזקאל י	ט	ואראה והנה ארבעה אופנים אצל הכרובים אופן אחד אצל הכרוב אחד ואופן אחד אצל הכרוב אחד ומראה האופנים כעין אבן תרשיש	
יחזקאל	יחזקאל י	י	ומראיהם דמות אחד לארבעתם כאשר יהיה האופן בתוך האופן	
יחזקאל	יחזקאל י	יא	בלכתם אל ארבעת רבעיהם ילכו לא יסבו בלכתם כי המקום אשר יפנה הראש אחריו ילכו לא יסבו בלכתם	
יחזקאל	יחזקאל י	יב	וכל בשרם וגבהם וידיהם וכנפיהם והאופנים מלאים עינים סביב לארבעתם אופניהם	
יחזקאל	יחזקאל י	יג	לאופנים להם קורא הגלגל באזני	
יחזקאל	יחזקאל י	יד	וארבעה פנים לאחד פני האחד פני הכרוב ופני השני פני אדם והשלישי פני אריה והרביעי פני נשר	
יחזקאל	יחזקאל י	טו	וירמו הכרובים היא החיה אשר ראיתי בנהר כבר	
יחזקאל	יחזקאל י	טז	ובלכת הכרובים ילכו האופנים אצלם ובשאת הכרובים את כנפיהם לרום מעל הארץ לא יסבו האופנים גם הם מאצלם	
יחזקאל	יחזקאל י	יז	בעמדם יעמדו וברומם ירומו אותם כי רוח החיה בהם	
יחזקאל	יחזקאל י	יח	ויצא כבוד יהוה מעל מפתן הבית ויעמד על הכרובים	
יחזקאל	יחזקאל י	יט	וישאו הכרובים את כנפיהם וירומו מן הארץ לעיני בצאתם והאופנים לעמתם ויעמד פתח שער בית יהוה הקדמוני וכבוד אלהי ישראל עליהם מלמעלה	
יחזקאל	יחזקאל י	כ	היא החיה אשר ראיתי תחת אלהי ישראל בנהר כבר ואדע כי כרובים המה	
יחזקאל	יחזקאל י	כא	ארבעה ארבעה פנים לאחד וארבע כנפים לאחד ודמות ידי אדם תחת כנפיהם	
יחזקאל	יחזקאל י	כב	ודמות פניהם המה הפנים אשר ראיתי על נהר כבר מראיהם ואותם איש אל עבר פניו ילכו	
יחזקאל	יחזקאל יא	א	ותשא אתי רוח ותבא אתי אל שער בית יהוה הקדמוני הפונה קדימה והנה בפתח השער עשרים וחמשה איש ואראה בתוכם את יאזניה בן עזר ואת פלטיהו בן בניהו שרי העם	
יחזקאל	יחזקאל יא	ב	ויאמר אלי בן אדם אלה האנשים החשבים און והיעצים עצת רע בעיר הזאת	
יחזקאל	יחזקאל יא	ג	האמרים לא בקרוב בנות בתים היא הסיר ואנחנו הבשר	
יחזקאל	יחזקאל יא	ד	לכן הנבא עליהם הנבא בן אדם	
יחזקאל	יחזקאל יא	ה	ותפל עלי רוח יהוה ויאמר אלי אמר כה אמר יהוה כן אמרתם בית ישראל ומעלות רוחכם אני ידעתיה	
יחזקאל	יחזקאל יא	ו	הרביתם חלליכם בעיר הזאת ומלאתם חוצתיה חלל	
יחזקאל	יחזקאל יא	ז	לכן כה אמר אדני יהוה חלליכם אשר שמתם בתוכה המה הבשר והיא הסיר ואתכם הוציא מתוכה	
יחזקאל	יחזקאל יא	ח	חרב יראתם וחרב אביא עליכם נאם אדני יהוה	
יחזקאל	יחזקאל יא	ט	והוצאתי אתכם מתוכה ונתתי אתכם ביד זרים ועשיתי בכם שפטים	
יחזקאל	יחזקאל יא	י	בחרב תפלו על גבול ישראל אשפוט אתכם וידעתם כי אני יהוה	
יחזקאל	יחזקאל יא	יא	היא לא תהיה לכם לסיר ואתם תהיו בתוכה לבשר אל גבול ישראל אשפט אתכם	
יחזקאל	יחזקאל יא	יב	וידעתם כי אני יהוה אשר בחקי לא הלכתם ומשפטי לא עשיתם וכמשפטי הגוים אשר סביבותיכם עשיתם	
יחזקאל	יחזקאל יא	יג	ויהי כהנבאי ופלטיהו בן בניה מת ואפל על פני ואזעק קול גדול ואמר אהה אדני יהוה כלה אתה עשה את שארית ישראל	
יחזקאל	יחזקאל יא	יד	ויהי דבר יהוה אלי לאמר	
יחזקאל	יחזקאל יא	טו	בן אדם אחיך אחיך אנשי גאלתך וכל בית ישראל כלה אשר אמרו להם ישבי ירושלם רחקו מעל יהוה לנו היא נתנה הארץ למורשה	
יחזקאל	יחזקאל יא	טז	לכן אמר כה אמר אדני יהוה כי הרחקתים בגוים וכי הפיצותים בארצות ואהי להם למקדש מעט בארצות אשר באו שם	
יחזקאל	יחזקאל יא	יז	לכן אמר כה אמר אדני יהוה וקבצתי אתכם מן העמים ואספתי אתכם מן הארצות אשר נפצותם בהם ונתתי לכם את אדמת ישראל	
יחזקאל	יחזקאל יא	יח	ובאו שמה והסירו את כל שקוציה ואת כל תועבותיה ממנה	
יחזקאל	יחזקאל יא	יט	ונתתי להם לב אחד ורוח חדשה אתן בקרבכם והסרתי לב האבן מבשרם ונתתי להם לב בשר	
יחזקאל	יחזקאל יא	כ	למען בחקתי ילכו ואת משפטי ישמרו ועשו אתם והיו לי לעם ואני אהיה להם לאלהים	
יחזקאל	יחזקאל יא	כא	ואל לב שקוציהם ותועבותיהם לבם הלך דרכם בראשם נתתי נאם אדני יהוה	
יחזקאל	יחזקאל יא	כב	וישאו הכרובים את כנפיהם והאופנים לעמתם וכבוד אלהי ישראל עליהם מלמעלה	
יחזקאל	יחזקאל יא	כג	ויעל כבוד יהוה מעל תוך העיר ויעמד על ההר אשר מקדם לעיר	
יחזקאל	יחזקאל יא	כד	ורוח נשאתני ותביאני כשדימה אל הגולה במראה ברוח אלהים ויעל מעלי המראה אשר ראיתי	
יחזקאל	יחזקאל יא	כה	ואדבר אל הגולה את כל דברי יהוה אשר הראני	
יחזקאל	יחזקאל יב	א	ויהי דבר יהוה אלי לאמר	
יחזקאל	יחזקאל יב	ב	בן אדם בתוך בית המרי אתה ישב אשר עינים להם לראות ולא ראו אזנים להם לשמע ולא שמעו כי בית מרי הם	
יחזקאל	יחזקאל יב	ג	ואתה בן אדם עשה לך כלי גולה וגלה יומם לעיניהם וגלית ממקומך אל מקום אחר לעיניהם אולי יראו כי בית מרי המה	
יחזקאל	יחזקאל יב	ד	והוצאת כליך ככלי גולה יומם לעיניהם ואתה תצא בערב לעיניהם כמוצאי גולה	
יחזקאל	יחזקאל יב	ה	לעיניהם חתר לך בקיר והוצאת בו	
יחזקאל	יחזקאל יב	ו	לעיניהם על כתף תשא בעלטה תוציא פניך תכסה ולא תראה את הארץ כי מופת נתתיך לבית ישראל	
יחזקאל	יחזקאל יב	ז	ואעש כן כאשר צויתי כלי הוצאתי ככלי גולה יומם ובערב חתרתי לי בקיר ביד בעלטה הוצאתי על כתף נשאתי לעיניהם	
יחזקאל	יחזקאל יב	ח	ויהי דבר יהוה אלי בבקר לאמר	
יחזקאל	יחזקאל יב	ט	בן אדם הלא אמרו אליך בית ישראל בית המרי מה אתה עשה	
יחזקאל	יחזקאל יב	י	אמר אליהם כה אמר אדני יהוה הנשיא המשא הזה בירושלם וכל בית ישראל אשר המה בתוכם	
יחזקאל	יחזקאל יב	יא	אמר אני מופתכם כאשר עשיתי כן יעשה להם בגולה בשבי ילכו	
יחזקאל	יחזקאל יב	יב	והנשיא אשר בתוכם אל כתף ישא בעלטה ויצא בקיר יחתרו להוציא בו פניו יכסה יען אשר לא יראה לעין הוא את הארץ	
יחזקאל	יחזקאל יב	יג	ופרשתי את רשתי עליו ונתפש במצודתי והבאתי אתו בבלה ארץ כשדים ואותה לא יראה ושם ימות	
יחזקאל	יחזקאל יב	יד	וכל אשר סביבתיו עזרה וכל אגפיו אזרה לכל רוח וחרב אריק אחריהם	
יחזקאל	יחזקאל יב	טו	וידעו כי אני יהוה בהפיצי אותם בגוים וזריתי אותם בארצות	
יחזקאל	יחזקאל יב	טז	והותרתי מהם אנשי מספר מחרב מרעב ומדבר למען יספרו את כל תועבותיהם בגוים אשר באו שם וידעו כי אני יהוה	
יחזקאל	יחזקאל יב	יז	ויהי דבר יהוה אלי לאמר	
יחזקאל	יחזקאל יב	יח	בן אדם לחמך ברעש תאכל ומימיך ברגזה ובדאגה תשתה	
יחזקאל	יחזקאל יב	יט	ואמרת אל עם הארץ כה אמר אדני יהוה ליושבי ירושלם אל אדמת ישראל לחמם בדאגה יאכלו ומימיהם בשממון ישתו למען תשם ארצה ממלאה מחמס כל הישבים בה	
יחזקאל	יחזקאל יב	כ	והערים הנושבות תחרבנה והארץ שממה תהיה וידעתם כי אני יהוה	
יחזקאל	יחזקאל יב	כא	ויהי דבר יהוה אלי לאמר	
יחזקאל	יחזקאל יב	כב	בן אדם מה המשל הזה לכם על אדמת ישראל לאמר יארכו הימים ואבד כל חזון	
יחזקאל	יחזקאל יב	כג	לכן אמר אליהם כה אמר אדני יהוה השבתי את המשל הזה ולא ימשלו אתו עוד בישראל כי אם דבר אליהם קרבו הימים ודבר כל חזון	
יחזקאל	יחזקאל יב	כד	כי לא יהיה עוד כל חזון שוא ומקסם חלק בתוך בית ישראל	
יחזקאל	יחזקאל יב	כה	כי אני יהוה אדבר את אשר אדבר דבר ויעשה לא תמשך עוד כי בימיכם בית המרי אדבר דבר ועשיתיו נאם אדני יהוה	
יחזקאל	יחזקאל יב	כו	ויהי דבר יהוה אלי לאמר	
יחזקאל	יחזקאל יב	כז	בן אדם הנה בית ישראל אמרים החזון אשר הוא חזה לימים רבים ולעתים רחוקות הוא נבא	
יחזקאל	יחזקאל יב	כח	לכן אמר אליהם כה אמר אדני יהוה לא תמשך עוד כל דברי אשר אדבר דבר ויעשה נאם אדני יהוה	
יחזקאל	יחזקאל יג	א	ויהי דבר יהוה אלי לאמר	
יחזקאל	יחזקאל יג	ב	בן אדם הנבא אל נביאי ישראל הנבאים ואמרת לנביאי מלבם שמעו דבר יהוה	
יחזקאל	יחזקאל יג	ג	כה אמר אדני יהוה הוי על הנביאים הנבלים אשר הלכים אחר רוחם ולבלתי ראו	
יחזקאל	יחזקאל יג	ד	כשעלים בחרבות נביאיך ישראל היו	
יחזקאל	יחזקאל יג	ה	לא עליתם בפרצות ותגדרו גדר על בית ישראל לעמד במלחמה ביום יהוה	
יחזקאל	יחזקאל יג	ו	חזו שוא וקסם כזב האמרים נאם יהוה ויהוה לא שלחם ויחלו לקים דבר	
יחזקאל	יחזקאל יג	ז	הלוא מחזה שוא חזיתם ומקסם כזב אמרתם ואמרים נאם יהוה ואני לא דברתי	
יחזקאל	יחזקאל יג	ח	לכן כה אמר אדני יהוה יען דברכם שוא וחזיתם כזב לכן הנני אליכם נאם אדני יהוה	
יחזקאל	יחזקאל יג	ט	והיתה ידי אל הנביאים החזים שוא והקסמים כזב בסוד עמי לא יהיו ובכתב בית ישראל לא יכתבו ואל אדמת ישראל לא יבאו וידעתם כי אני אדני יהוה	
יחזקאל	יחזקאל יג	י	יען וביען הטעו את עמי לאמר שלום ואין שלום והוא בנה חיץ והנם טחים אתו תפל	
יחזקאל	יחזקאל יג	יא	אמר אל טחי תפל ויפל היה גשם שוטף ואתנה אבני אלגביש תפלנה ורוח סערות תבקע	
יחזקאל	יחזקאל יג	יב	והנה נפל הקיר הלוא יאמר אליכם איה הטיח אשר טחתם	
יחזקאל	יחזקאל יג	יג	לכן כה אמר אדני יהוה ובקעתי רוח סערות בחמתי וגשם שטף באפי יהיה ואבני אלגביש בחמה לכלה	
יחזקאל	יחזקאל יג	יד	והרסתי את הקיר אשר טחתם תפל והגעתיהו אל הארץ ונגלה יסדו ונפלה וכליתם בתוכה וידעתם כי אני יהוה	
יחזקאל	יחזקאל יג	טו	וכליתי את חמתי בקיר ובטחים אתו תפל ואמר לכם אין הקיר ואין הטחים אתו	
יחזקאל	יחזקאל יג	טז	נביאי ישראל הנבאים אל ירושלם והחזים לה חזון שלם ואין שלם נאם אדני יהוה	
יחזקאל	יחזקאל יג	יז	ואתה בן אדם שים פניך אל בנות עמך המתנבאות מלבהן והנבא עליהן	
יחזקאל	יחזקאל יג	יח	ואמרת כה אמר אדני יהוה הוי למתפרות כסתות על כל אצילי ידי ועשות המספחות על ראש כל קומה לצודד נפשות הנפשות תצודדנה לעמי ונפשות לכנה תחיינה	
יחזקאל	יחזקאל יג	יט	ותחללנה אתי אל עמי בשעלי שערים ובפתותי לחם להמית נפשות אשר לא תמותנה ולחיות נפשות אשר לא תחיינה בכזבכם לעמי שמעי כזב	
יחזקאל	יחזקאל יג	כ	לכן כה אמר אדני יהוה הנני אל כסתותיכנה אשר אתנה מצדדות שם את הנפשות לפרחות וקרעתי אתם מעל זרועתיכם ושלחתי את הנפשות אשר אתם מצדדות את נפשים לפרחת	
יחזקאל	יחזקאל יג	כא	וקרעתי את מספחתיכם והצלתי את עמי מידכן ולא יהיו עוד בידכן למצודה וידעתן כי אני יהוה	
יחזקאל	יחזקאל יג	כב	יען הכאות לב צדיק שקר ואני לא הכאבתיו ולחזק ידי רשע לבלתי שוב מדרכו הרע להחיתו	
יחזקאל	יחזקאל יג	כג	לכן שוא לא תחזינה וקסם לא תקסמנה עוד והצלתי את עמי מידכן וידעתן כי אני יהוה	
יחזקאל	יחזקאל יד	א	ויבוא אלי אנשים מזקני ישראל וישבו לפני	
יחזקאל	יחזקאל יד	ב	ויהי דבר יהוה אלי לאמר	
יחזקאל	יחזקאל יד	ג	בן אדם האנשים האלה העלו גלוליהם על לבם ומכשול עונם נתנו נכח פניהם האדרש אדרש להם	
יחזקאל	יחזקאל יד	ד	לכן דבר אותם ואמרת אליהם כה אמר אדני יהוה איש איש מבית ישראל אשר יעלה את גלוליו אל לבו ומכשול עונו ישים נכח פניו ובא אל הנביא אני יהוה נעניתי לו בה ברב גלוליו	
יחזקאל	יחזקאל יד	ה	למען תפש את בית ישראל בלבם אשר נזרו מעלי בגלוליהם כלם	
יחזקאל	יחזקאל יד	ו	לכן אמר אל בית ישראל כה אמר אדני יהוה שובו והשיבו מעל גלוליכם ומעל כל תועבתיכם השיבו פניכם	
יחזקאל	יחזקאל יד	ז	כי איש איש מבית ישראל ומהגר אשר יגור בישראל וינזר מאחרי ויעל גלוליו אל לבו ומכשול עונו ישים נכח פניו ובא אל הנביא לדרש לו בי אני יהוה נענה לו בי	
יחזקאל	יחזקאל יד	ח	ונתתי פני באיש ההוא והשמתיהו לאות ולמשלים והכרתיו מתוך עמי וידעתם כי אני יהוה	
יחזקאל	יחזקאל יד	ט	והנביא כי יפתה ודבר דבר אני יהוה פתיתי את הנביא ההוא ונטיתי את ידי עליו והשמדתיו מתוך עמי ישראל	
יחזקאל	יחזקאל יד	י	ונשאו עונם כעון הדרש כעון הנביא יהיה	
יחזקאל	יחזקאל יד	יא	למען לא יתעו עוד בית ישראל מאחרי ולא יטמאו עוד בכל פשעיהם והיו לי לעם ואני אהיה להם לאלהים נאם אדני יהוה	
יחזקאל	יחזקאל יד	יב	ויהי דבר יהוה אלי לאמר	
יחזקאל	יחזקאל יד	יג	בן אדם ארץ כי תחטא לי למעל מעל ונטיתי ידי עליה ושברתי לה מטה לחם והשלחתי בה רעב והכרתי ממנה אדם ובהמה	
יחזקאל	יחזקאל יד	יד	והיו שלשת האנשים האלה בתוכה נח דנאל ואיוב המה בצדקתם ינצלו נפשם נאם אדני יהוה	
יחזקאל	יחזקאל יד	טו	לו חיה רעה אעביר בארץ ושכלתה והיתה שממה מבלי עובר מפני החיה	
יחזקאל	יחזקאל יד	טז	שלשת האנשים האלה בתוכה חי אני נאם אדני יהוה אם בנים ואם בנות יצילו המה לבדם ינצלו והארץ תהיה שממה	
יחזקאל	יחזקאל יד	יז	או חרב אביא על הארץ ההיא ואמרתי חרב תעבר בארץ והכרתי ממנה אדם ובהמה	
יחזקאל	יחזקאל יד	יח	ושלשת האנשים האלה בתוכה חי אני נאם אדני יהוה לא יצילו בנים ובנות כי הם לבדם ינצלו	
יחזקאל	יחזקאל יד	יט	או דבר אשלח אל הארץ ההיא ושפכתי חמתי עליה בדם להכרית ממנה אדם ובהמה	
יחזקאל	יחזקאל יד	כ	ונח דנאל ואיוב בתוכה חי אני נאם אדני יהוה אם בן אם בת יצילו המה בצדקתם יצילו נפשם	
יחזקאל	יחזקאל יד	כא	כי כה אמר אדני יהוה אף כי ארבעת שפטי הרעים חרב ורעב וחיה רעה ודבר שלחתי אל ירושלם להכרית ממנה אדם ובהמה	
יחזקאל	יחזקאל יד	כב	והנה נותרה בה פלטה המוצאים בנים ובנות הנם יוצאים אליכם וראיתם את דרכם ואת עלילותם ונחמתם על הרעה אשר הבאתי על ירושלם את כל אשר הבאתי עליה	
יחזקאל	יחזקאל יד	כג	ונחמו אתכם כי תראו את דרכם ואת עלילותם וידעתם כי לא חנם עשיתי את כל אשר עשיתי בה נאם אדני יהוה	
יחזקאל	יחזקאל טו	א	ויהי דבר יהוה אלי לאמר	
יחזקאל	יחזקאל טו	ב	בן אדם מה יהיה עץ הגפן מכל עץ הזמורה אשר היה בעצי היער	
יחזקאל	יחזקאל טו	ג	היקח ממנו עץ לעשות למלאכה אם יקחו ממנו יתד לתלות עליו כל כלי	
יחזקאל	יחזקאל טו	ד	הנה לאש נתן לאכלה את שני קצותיו אכלה האש ותוכו נחר היצלח למלאכה	
יחזקאל	יחזקאל טו	ה	הנה בהיותו תמים לא יעשה למלאכה אף כי אש אכלתהו ויחר ונעשה עוד למלאכה	
יחזקאל	יחזקאל טו	ו	לכן כה אמר אדני יהוה כאשר עץ הגפן בעץ היער אשר נתתיו לאש לאכלה כן נתתי את ישבי ירושלם	
יחזקאל	יחזקאל טו	ז	ונתתי את פני בהם מהאש יצאו והאש תאכלם וידעתם כי אני יהוה בשומי את פני בהם	
יחזקאל	יחזקאל טו	ח	ונתתי את הארץ שממה יען מעלו מעל נאם אדני יהוה	
יחזקאל	יחזקאל טז	א	ויהי דבר יהוה אלי לאמר	
יחזקאל	יחזקאל טז	ב	בן אדם הודע את ירושלם את תועבתיה	
יחזקאל	יחזקאל טז	ג	ואמרת כה אמר אדני יהוה לירושלם מכרתיך ומלדתיך מארץ הכנעני אביך האמרי ואמך חתית	
יחזקאל	יחזקאל טז	ד	ומולדותיך ביום הולדת אתך לא כרת שרך ובמים לא רחצת למשעי והמלח לא המלחת והחתל לא חתלת	
יחזקאל	יחזקאל טז	ה	לא חסה עליך עין לעשות לך אחת מאלה לחמלה עליך ותשלכי אל פני השדה בגעל נפשך ביום הלדת אתך	
יחזקאל	יחזקאל טז	ו	ואעבר עליך ואראך מתבוססת בדמיך ואמר לך בדמיך חיי ואמר לך בדמיך חיי	
יחזקאל	יחזקאל טז	ז	רבבה כצמח השדה נתתיך ותרבי ותגדלי ותבאי בעדי עדיים שדים נכנו ושערך צמח ואת ערם ועריה	
יחזקאל	יחזקאל טז	ח	ואעבר עליך ואראך והנה עתך עת דדים ואפרש כנפי עליך ואכסה ערותך ואשבע לך ואבוא בברית אתך נאם אדני יהוה ותהיי לי	
יחזקאל	יחזקאל טז	ט	וארחצך במים ואשטף דמיך מעליך ואסכך בשמן	
יחזקאל	יחזקאל טז	י	ואלבישך רקמה ואנעלך תחש ואחבשך בשש ואכסך משי	
יחזקאל	יחזקאל טז	יא	ואעדך עדי ואתנה צמידים על ידיך ורביד על גרונך	
יחזקאל	יחזקאל טז	יב	ואתן נזם על אפך ועגילים על אזניך ועטרת תפארת בראשך	
יחזקאל	יחזקאל טז	יג	ותעדי זהב וכסף ומלבושך ששי ומשי ורקמה סלת ודבש ושמן אכלתי ותיפי במאד מאד ותצלחי למלוכה	
יחזקאל	יחזקאל טז	יד	ויצא לך שם בגוים ביפיך כי כליל הוא בהדרי אשר שמתי עליך נאם אדני יהוה	
יחזקאל	יחזקאל טז	טו	ותבטחי ביפיך ותזני על שמך ותשפכי את תזנותיך על כל עובר לו יהי	
יחזקאל	יחזקאל טז	טז	ותקחי מבגדיך ותעשי לך במות טלאות ותזני עליהם לא באות ולא יהיה	
יחזקאל	יחזקאל טז	יז	ותקחי כלי תפארתך מזהבי ומכספי אשר נתתי לך ותעשי לך צלמי זכר ותזני בם	
יחזקאל	יחזקאל טז	יח	ותקחי את בגדי רקמתך ותכסים ושמני וקטרתי נתתי לפניהם	
יחזקאל	יחזקאל טז	יט	ולחמי אשר נתתי לך סלת ושמן ודבש האכלתיך ונתתיהו לפניהם לריח ניחח ויהי נאם אדני יהוה	
יחזקאל	יחזקאל טז	כ	ותקחי את בניך ואת בנותיך אשר ילדת לי ותזבחים להם לאכול המעט מתזנתך	
יחזקאל	יחזקאל טז	כא	ותשחטי את בני ותתנים בהעביר אותם להם	
יחזקאל	יחזקאל טז	כב	ואת כל תועבתיך ותזנתיך לא זכרתי את ימי נעוריך בהיותך ערם ועריה מתבוססת בדמך היית	
יחזקאל	יחזקאל טז	כג	ויהי אחרי כל רעתך אוי אוי לך נאם אדני יהוה	
יחזקאל	יחזקאל טז	כד	ותבני לך גב ותעשי לך רמה בכל רחוב	
יחזקאל	יחזקאל טז	כה	אל כל ראש דרך בנית רמתך ותתעבי את יפיך ותפשקי את רגליך לכל עובר ותרבי את תזנתך	
יחזקאל	יחזקאל טז	כו	ותזני אל בני מצרים שכניך גדלי בשר ותרבי את תזנתך להכעיסני	
יחזקאל	יחזקאל טז	כז	והנה נטיתי ידי עליך ואגרע חקך ואתנך בנפש שנאותיך בנות פלשתים הנכלמות מדרכך זמה	
יחזקאל	יחזקאל טז	כח	ותזני אל בני אשור מבלתי שבעתך ותזנים וגם לא שבעת	
יחזקאל	יחזקאל טז	כט	ותרבי את תזנותך אל ארץ כנען כשדימה וגם בזאת לא שבעת	
יחזקאל	יחזקאל טז	ל	מה אמלה לבתך נאם אדני יהוה בעשותך את כל אלה מעשה אשה זונה שלטת	
יחזקאל	יחזקאל טז	לא	בבנותיך גבך בראש כל דרך ורמתך עשיתי בכל רחוב ולא הייתי כזונה לקלס אתנן	
יחזקאל	יחזקאל טז	לב	האשה המנאפת תחת אישה תקח את זרים	
יחזקאל	יחזקאל טז	לג	לכל זנות יתנו נדה ואת נתת את נדניך לכל מאהביך ותשחדי אותם לבוא אליך מסביב בתזנותיך	
יחזקאל	יחזקאל טז	לד	ויהי בך הפך מן הנשים בתזנותיך ואחריך לא זונה ובתתך אתנן ואתנן לא נתן לך ותהי להפך	
יחזקאל	יחזקאל טז	לה	לכן זונה שמעי דבר יהוה	
יחזקאל	יחזקאל טז	לו	כה אמר אדני יהוה יען השפך נחשתך ותגלה ערותך בתזנותיך על מאהביך ועל כל גלולי תועבותיך וכדמי בניך אשר נתת להם	
יחזקאל	יחזקאל טז	לז	לכן הנני מקבץ את כל מאהביך אשר ערבת עליהם ואת כל אשר אהבת על כל אשר שנאת וקבצתי אתם עליך מסביב וגליתי ערותך אלהם וראו את כל ערותך	
יחזקאל	יחזקאל טז	לח	ושפטתיך משפטי נאפות ושפכת דם ונתתיך דם חמה וקנאה	
יחזקאל	יחזקאל טז	לט	ונתתי אותך בידם והרסו גבך ונתצו רמתיך והפשיטו אותך בגדיך ולקחו כלי תפארתך והניחוך עירם ועריה	
יחזקאל	יחזקאל טז	מ	והעלו עליך קהל ורגמו אותך באבן ובתקוך בחרבותם	
יחזקאל	יחזקאל טז	מא	ושרפו בתיך באש ועשו בך שפטים לעיני נשים רבות והשבתיך מזונה וגם אתנן לא תתני עוד	
יחזקאל	יחזקאל טז	מב	והנחתי חמתי בך וסרה קנאתי ממך ושקטתי ולא אכעס עוד	
יחזקאל	יחזקאל טז	מג	יען אשר לא זכרתי את ימי נעוריך ותרגזי לי בכל אלה וגם אני הא דרכך בראש נתתי נאם אדני יהוה ולא עשיתי את הזמה על כל תועבתיך	
יחזקאל	יחזקאל טז	מד	הנה כל המשל עליך ימשל לאמר כאמה בתה	
יחזקאל	יחזקאל טז	מה	בת אמך את געלת אישה ובניה ואחות אחותך את אשר געלו אנשיהן ובניהן אמכן חתית ואביכן אמרי	
יחזקאל	יחזקאל טז	מו	ואחותך הגדולה שמרון היא ובנותיה היושבת על שמאולך ואחותך הקטנה ממך היושבת מימינך סדם ובנותיה	
יחזקאל	יחזקאל טז	מז	ולא בדרכיהן הלכת ובתועבותיהן עשיתי כמעט קט ותשחתי מהן בכל דרכיך	
יחזקאל	יחזקאל טז	מח	חי אני נאם אדני יהוה אם עשתה סדם אחותך היא ובנותיה כאשר עשית את ובנותיך	
יחזקאל	יחזקאל טז	מט	הנה זה היה עון סדם אחותך גאון שבעת לחם ושלות השקט היה לה ולבנותיה ויד עני ואביון לא החזיקה	
יחזקאל	יחזקאל טז	נ	ותגבהינה ותעשינה תועבה לפני ואסיר אתהן כאשר ראיתי	
יחזקאל	יחזקאל טז	נא	ושמרון כחצי חטאתיך לא חטאה ותרבי את תועבותיך מהנה ותצדקי את אחותך בכל תועבותיך אשר עשיתי	
יחזקאל	יחזקאל טז	נב	גם את שאי כלמתך אשר פללת לאחותך בחטאתיך אשר התעבת מהן תצדקנה ממך וגם את בושי ושאי כלמתך בצדקתך אחיותך	
יחזקאל	יחזקאל טז	נג	ושבתי את שביתהן את שבית סדם ובנותיה ואת שבית שמרון ובנותיה ושבית שביתיך בתוכהנה	
יחזקאל	יחזקאל טז	נד	למען תשאי כלמתך ונכלמת מכל אשר עשית בנחמך אתן	
יחזקאל	יחזקאל טז	נה	ואחותיך סדם ובנותיה תשבן לקדמתן ושמרון ובנותיה תשבן לקדמתן ואת ובנותיך תשבינה לקדמתכן	
יחזקאל	יחזקאל טז	נו	ולוא היתה סדם אחותך לשמועה בפיך ביום גאוניך	
יחזקאל	יחזקאל טז	נז	בטרם תגלה רעתך כמו עת חרפת בנות ארם וכל סביבותיה בנות פלשתים השאטות אותך מסביב	
יחזקאל	יחזקאל טז	נח	את זמתך ואת תועבותיך את נשאתים נאם יהוה	
יחזקאל	יחזקאל טז	נט	כי כה אמר אדני יהוה ועשית אותך כאשר עשית אשר בזית אלה להפר ברית	
יחזקאל	יחזקאל טז	ס	וזכרתי אני את בריתי אותך בימי נעוריך והקמותי לך ברית עולם	
יחזקאל	יחזקאל טז	סא	וזכרת את דרכיך ונכלמת בקחתך את אחותיך הגדלות ממך אל הקטנות ממך ונתתי אתהן לך לבנות ולא מבריתך	
יחזקאל	יחזקאל טז	סב	והקימותי אני את בריתי אתך וידעת כי אני יהוה	
יחזקאל	יחזקאל טז	סג	למען תזכרי ובשת ולא יהיה לך עוד פתחון פה מפני כלמתך בכפרי לך לכל אשר עשית נאם אדני יהוה	
יחזקאל	יחזקאל יז	א	ויהי דבר יהוה אלי לאמר	
יחזקאל	יחזקאל יז	ב	בן אדם חוד חידה ומשל משל אל בית ישראל	
יחזקאל	יחזקאל יז	ג	ואמרת כה אמר אדני יהוה הנשר הגדול גדול הכנפים ארך האבר מלא הנוצה אשר לו הרקמה בא אל הלבנון ויקח את צמרת הארז	
יחזקאל	יחזקאל יז	ד	את ראש יניקותיו קטף ויביאהו אל ארץ כנען בעיר רכלים שמו	
יחזקאל	יחזקאל יז	ה	ויקח מזרע הארץ ויתנהו בשדה זרע קח על מים רבים צפצפה שמו	
יחזקאל	יחזקאל יז	ו	ויצמח ויהי לגפן סרחת שפלת קומה לפנות דליותיו אליו ושרשיו תחתיו יהיו ותהי לגפן ותעש בדים ותשלח פארות	
יחזקאל	יחזקאל יז	ז	ויהי נשר אחד גדול גדול כנפים ורב נוצה והנה הגפן הזאת כפנה שרשיה עליו ודליותיו שלחה לו להשקות אותה מערגות מטעה	
יחזקאל	יחזקאל יז	ח	אל שדה טוב אל מים רבים היא שתולה לעשות ענף ולשאת פרי להיות לגפן אדרת	
יחזקאל	יחזקאל יז	ט	אמר כה אמר אדני יהוה תצלח הלוא את שרשיה ינתק ואת פריה יקוסס ויבש כל טרפי צמחה תיבש ולא בזרע גדולה ובעם רב למשאות אותה משרשיה	
יחזקאל	יחזקאל יז	י	והנה שתולה התצלח הלוא כגעת בה רוח הקדים תיבש יבש על ערגת צמחה תיבש	
יחזקאל	יחזקאל יז	יא	ויהי דבר יהוה אלי לאמר	
יחזקאל	יחזקאל יז	יב	אמר נא לבית המרי הלא ידעתם מה אלה אמר הנה בא מלך בבל ירושלם ויקח את מלכה ואת שריה ויבא אותם אליו בבלה	
יחזקאל	יחזקאל יז	יג	ויקח מזרע המלוכה ויכרת אתו ברית ויבא אתו באלה ואת אילי הארץ לקח	
יחזקאל	יחזקאל יז	יד	להיות ממלכה שפלה לבלתי התנשא לשמר את בריתו לעמדה	
יחזקאל	יחזקאל יז	טו	וימרד בו לשלח מלאכיו מצרים לתת לו סוסים ועם רב היצלח הימלט העשה אלה והפר ברית ונמלט	
יחזקאל	יחזקאל יז	טז	חי אני נאם אדני יהוה אם לא במקום המלך הממליך אתו אשר בזה את אלתו ואשר הפר את בריתו אתו בתוך בבל ימות	
יחזקאל	יחזקאל יז	יז	ולא בחיל גדול ובקהל רב יעשה אותו פרעה במלחמה בשפך סללה ובבנות דיק להכרית נפשות רבות	
יחזקאל	יחזקאל יז	יח	ובזה אלה להפר ברית והנה נתן ידו וכל אלה עשה לא ימלט	
יחזקאל	יחזקאל יז	יט	לכן כה אמר אדני יהוה חי אני אם לא אלתי אשר בזה ובריתי אשר הפיר ונתתיו בראשו	
יחזקאל	יחזקאל יז	כ	ופרשתי עליו רשתי ונתפש במצודתי והביאותיהו בבלה ונשפטתי אתו שם מעלו אשר מעל בי	
יחזקאל	יחזקאל יז	כא	ואת כל מברחו בכל אגפיו בחרב יפלו והנשארים לכל רוח יפרשו וידעתם כי אני יהוה דברתי	
יחזקאל	יחזקאל יז	כב	כה אמר אדני יהוה ולקחתי אני מצמרת הארז הרמה ונתתי מראש ינקותיו רך אקטף ושתלתי אני על הר גבה ותלול	
יחזקאל	יחזקאל יז	כג	בהר מרום ישראל אשתלנו ונשא ענף ועשה פרי והיה לארז אדיר ושכנו תחתיו כל צפור כל כנף בצל דליותיו תשכנה	
יחזקאל	יחזקאל יז	כד	וידעו כל עצי השדה כי אני יהוה השפלתי עץ גבה הגבהתי עץ שפל הובשתי עץ לח והפרחתי עץ יבש אני יהוה דברתי ועשיתי	
יחזקאל	יחזקאל יח	א	ויהי דבר יהוה אלי לאמר	
יחזקאל	יחזקאל יח	ב	מה לכם אתם משלים את המשל הזה על אדמת ישראל לאמר אבות יאכלו בסר ושני הבנים תקהינה	
יחזקאל	יחזקאל יח	ג	חי אני נאם אדני יהוה אם יהיה לכם עוד משל המשל הזה בישראל	
יחזקאל	יחזקאל יח	ד	הן כל הנפשות לי הנה כנפש האב וכנפש הבן לי הנה הנפש החטאת היא תמות	
יחזקאל	יחזקאל יח	ה	ואיש כי יהיה צדיק ועשה משפט וצדקה	
יחזקאל	יחזקאל יח	ו	אל ההרים לא אכל ועיניו לא נשא אל גלולי בית ישראל ואת אשת רעהו לא טמא ואל אשה נדה לא יקרב	
יחזקאל	יחזקאל יח	ז	ואיש לא יונה חבלתו חוב ישיב גזלה לא יגזל לחמו לרעב יתן ועירם יכסה בגד	
יחזקאל	יחזקאל יח	ח	בנשך לא יתן ותרבית לא יקח מעול ישיב ידו משפט אמת יעשה בין איש לאיש	
יחזקאל	יחזקאל יח	ט	בחקותי יהלך ומשפטי שמר לעשות אמת צדיק הוא חיה יחיה נאם אדני יהוה	
יחזקאל	יחזקאל יח	י	והוליד בן פריץ שפך דם ועשה אח מאחד מאלה	
יחזקאל	יחזקאל יח	יא	והוא את כל אלה לא עשה כי גם אל ההרים אכל ואת אשת רעהו טמא	
יחזקאל	יחזקאל יח	יב	עני ואביון הונה גזלות גזל חבל לא ישיב ואל הגלולים נשא עיניו תועבה עשה	
יחזקאל	יחזקאל יח	יג	בנשך נתן ותרבית לקח וחי לא יחיה את כל התועבות האלה עשה מות יומת דמיו בו יהיה	
יחזקאל	יחזקאל יח	יד	והנה הוליד בן וירא את כל חטאת אביו אשר עשה ויראה ולא יעשה כהן	
יחזקאל	יחזקאל יח	טו	על ההרים לא אכל ועיניו לא נשא אל גלולי בית ישראל את אשת רעהו לא טמא	
יחזקאל	יחזקאל יח	טז	ואיש לא הונה חבל לא חבל וגזלה לא גזל לחמו לרעב נתן וערום כסה בגד	
יחזקאל	יחזקאל יח	יז	מעני השיב ידו נשך ותרבית לא לקח משפטי עשה בחקותי הלך הוא לא ימות בעון אביו חיה יחיה	
יחזקאל	יחזקאל יח	יח	אביו כי עשק עשק גזל גזל אח ואשר לא טוב עשה בתוך עמיו והנה מת בעונו	
יחזקאל	יחזקאל יח	יט	ואמרתם מדע לא נשא הבן בעון האב והבן משפט וצדקה עשה את כל חקותי שמר ויעשה אתם חיה יחיה	
יחזקאל	יחזקאל יח	כ	הנפש החטאת היא תמות בן לא ישא בעון האב ואב לא ישא בעון הבן צדקת הצדיק עליו תהיה ורשעת רשע עליו תהיה	
יחזקאל	יחזקאל יח	כא	והרשע כי ישוב מכל חטאתו אשר עשה ושמר את כל חקותי ועשה משפט וצדקה חיה יחיה לא ימות	
יחזקאל	יחזקאל יח	כב	כל פשעיו אשר עשה לא יזכרו לו בצדקתו אשר עשה יחיה	
יחזקאל	יחזקאל יח	כג	החפץ אחפץ מות רשע נאם אדני יהוה הלוא בשובו מדרכיו וחיה	
יחזקאל	יחזקאל יח	כד	ובשוב צדיק מצדקתו ועשה עול ככל התועבות אשר עשה הרשע יעשה וחי כל צדקתו אשר עשה לא תזכרנה במעלו אשר מעל ובחטאתו אשר חטא בם ימות	
יחזקאל	יחזקאל יח	כה	ואמרתם לא יתכן דרך אדני שמעו נא בית ישראל הדרכי לא יתכן הלא דרכיכם לא יתכנו	
יחזקאל	יחזקאל יח	כו	בשוב צדיק מצדקתו ועשה עול ומת עליהם בעולו אשר עשה ימות	
יחזקאל	יחזקאל יח	כז	ובשוב רשע מרשעתו אשר עשה ויעש משפט וצדקה הוא את נפשו יחיה	
יחזקאל	יחזקאל יח	כח	ויראה וישוב מכל פשעיו אשר עשה חיו יחיה לא ימות	
יחזקאל	יחזקאל יח	כט	ואמרו בית ישראל לא יתכן דרך אדני הדרכי לא יתכנו בית ישראל הלא דרכיכם לא יתכן	
יחזקאל	יחזקאל יח	ל	לכן איש כדרכיו אשפט אתכם בית ישראל נאם אדני יהוה שובו והשיבו מכל פשעיכם ולא יהיה לכם למכשול עון	
יחזקאל	יחזקאל יח	לא	השליכו מעליכם את כל פשעיכם אשר פשעתם בם ועשו לכם לב חדש ורוח חדשה ולמה תמתו בית ישראל	
יחזקאל	יחזקאל יח	לב	כי לא אחפץ במות המת נאם אדני יהוה והשיבו וחיו	
יחזקאל	יחזקאל יט	א	ואתה שא קינה אל נשיאי ישראל	
יחזקאל	יחזקאל יט	ב	ואמרת מה אמך לביא בין אריות רבצה בתוך כפרים רבתה גוריה	
יחזקאל	יחזקאל יט	ג	ותעל אחד מגריה כפיר היה וילמד לטרף טרף אדם אכל	
יחזקאל	יחזקאל יט	ד	וישמעו אליו גוים בשחתם נתפש ויבאהו בחחים אל ארץ מצרים	
יחזקאל	יחזקאל יט	ה	ותרא כי נוחלה אבדה תקותה ותקח אחד מגריה כפיר שמתהו	
יחזקאל	יחזקאל יט	ו	ויתהלך בתוך אריות כפיר היה וילמד לטרף טרף אדם אכל	
יחזקאל	יחזקאל יט	ז	וידע אלמנותיו ועריהם החריב ותשם ארץ ומלאה מקול שאגתו	
יחזקאל	יחזקאל יט	ח	ויתנו עליו גוים סביב ממדינות ויפרשו עליו רשתם בשחתם נתפש	
יחזקאל	יחזקאל יט	ט	ויתנהו בסוגר בחחים ויבאהו אל מלך בבל יבאהו במצדות למען לא ישמע קולו עוד אל הרי ישראל	
יחזקאל	יחזקאל יט	י	אמך כגפן בדמך על מים שתולה פריה וענפה היתה ממים רבים	
יחזקאל	יחזקאל יט	יא	ויהיו לה מטות עז אל שבטי משלים ותגבה קומתו על בין עבתים וירא בגבהו ברב דליתיו	
יחזקאל	יחזקאל יט	יב	ותתש בחמה לארץ השלכה ורוח הקדים הוביש פריה התפרקו ויבשו מטה עזה אש אכלתהו	
יחזקאל	יחזקאל יט	יג	ועתה שתולה במדבר בארץ ציה וצמא	
יחזקאל	יחזקאל יט	יד	ותצא אש ממטה בדיה פריה אכלה ולא היה בה מטה עז שבט למשול קינה היא ותהי לקינה	
יחזקאל	יחזקאל כ	א	ויהי בשנה השביעית בחמשי בעשור לחדש באו אנשים מזקני ישראל לדרש את יהוה וישבו לפני	
יחזקאל	יחזקאל כ	ב	ויהי דבר יהוה אלי לאמר	
יחזקאל	יחזקאל כ	ג	בן אדם דבר את זקני ישראל ואמרת אלהם כה אמר אדני יהוה הלדרש אתי אתם באים חי אני אם אדרש לכם נאם אדני יהוה	
יחזקאל	יחזקאל כ	ד	התשפט אתם התשפוט בן אדם את תועבת אבותם הודיעם	
יחזקאל	יחזקאל כ	ה	ואמרת אליהם כה אמר אדני יהוה ביום בחרי בישראל ואשא ידי לזרע בית יעקב ואודע להם בארץ מצרים ואשא ידי להם לאמר אני יהוה אלהיכם	
יחזקאל	יחזקאל כ	ו	ביום ההוא נשאתי ידי להם להוציאם מארץ מצרים אל ארץ אשר תרתי להם זבת חלב ודבש צבי היא לכל הארצות	
יחזקאל	יחזקאל כ	ז	ואמר אלהם איש שקוצי עיניו השליכו ובגלולי מצרים אל תטמאו אני יהוה אלהיכם	
יחזקאל	יחזקאל כ	ח	וימרו בי ולא אבו לשמע אלי איש את שקוצי עיניהם לא השליכו ואת גלולי מצרים לא עזבו ואמר לשפך חמתי עליהם לכלות אפי בהם בתוך ארץ מצרים	
יחזקאל	יחזקאל כ	ט	ואעש למען שמי לבלתי החל לעיני הגוים אשר המה בתוכם אשר נודעתי אליהם לעיניהם להוציאם מארץ מצרים	
יחזקאל	יחזקאל כ	י	ואוציאם מארץ מצרים ואבאם אל המדבר	
יחזקאל	יחזקאל כ	יא	ואתן להם את חקותי ואת משפטי הודעתי אותם אשר יעשה אותם האדם וחי בהם	
יחזקאל	יחזקאל כ	יב	וגם את שבתותי נתתי להם להיות לאות ביני וביניהם לדעת כי אני יהוה מקדשם	
יחזקאל	יחזקאל כ	יג	וימרו בי בית ישראל במדבר בחקותי לא הלכו ואת משפטי מאסו אשר יעשה אתם האדם וחי בהם ואת שבתתי חללו מאד ואמר לשפך חמתי עליהם במדבר לכלותם	
יחזקאל	יחזקאל כ	יד	ואעשה למען שמי לבלתי החל לעיני הגוים אשר הוצאתים לעיניהם	
יחזקאל	יחזקאל כ	טו	וגם אני נשאתי ידי להם במדבר לבלתי הביא אותם אל הארץ אשר נתתי זבת חלב ודבש צבי היא לכל הארצות	
יחזקאל	יחזקאל כ	טז	יען במשפטי מאסו ואת חקותי לא הלכו בהם ואת שבתותי חללו כי אחרי גלוליהם לבם הלך	
יחזקאל	יחזקאל כ	יז	ותחס עיני עליהם משחתם ולא עשיתי אותם כלה במדבר	
יחזקאל	יחזקאל כ	יח	ואמר אל בניהם במדבר בחוקי אבותיכם אל תלכו ואת משפטיהם אל תשמרו ובגלוליהם אל תטמאו	
יחזקאל	יחזקאל כ	יט	אני יהוה אלהיכם בחקותי לכו ואת משפטי שמרו ועשו אותם	
יחזקאל	יחזקאל כ	כ	ואת שבתותי קדשו והיו לאות ביני וביניכם לדעת כי אני יהוה אלהיכם	
יחזקאל	יחזקאל כ	כא	וימרו בי הבנים בחקותי לא הלכו ואת משפטי לא שמרו לעשות אותם אשר יעשה אותם האדם וחי בהם את שבתותי חללו ואמר לשפך חמתי עליהם לכלות אפי בם במדבר	
יחזקאל	יחזקאל כ	כב	והשבתי את ידי ואעש למען שמי לבלתי החל לעיני הגוים אשר הוצאתי אותם לעיניהם	
יחזקאל	יחזקאל כ	כג	גם אני נשאתי את ידי להם במדבר להפיץ אתם בגוים ולזרות אותם בארצות	
יחזקאל	יחזקאל כ	כד	יען משפטי לא עשו וחקותי מאסו ואת שבתותי חללו ואחרי גלולי אבותם היו עיניהם	
יחזקאל	יחזקאל כ	כה	וגם אני נתתי להם חקים לא טובים ומשפטים לא יחיו בהם	
יחזקאל	יחזקאל כ	כו	ואטמא אותם במתנותם בהעביר כל פטר רחם למען אשמם למען אשר ידעו אשר אני יהוה	
יחזקאל	יחזקאל כ	כז	לכן דבר אל בית ישראל בן אדם ואמרת אליהם כה אמר אדני יהוה עוד זאת גדפו אותי אבותיכם במעלם בי מעל	
יחזקאל	יחזקאל כ	כח	ואביאם אל הארץ אשר נשאתי את ידי לתת אותה להם ויראו כל גבעה רמה וכל עץ עבת ויזבחו שם את זבחיהם ויתנו שם כעס קרבנם וישימו שם ריח ניחוחיהם ויסיכו שם את נסכיהם	
יחזקאל	יחזקאל כ	כט	ואמר אלהם מה הבמה אשר אתם הבאים שם ויקרא שמה במה עד היום הזה	
יחזקאל	יחזקאל כ	ל	לכן אמר אל בית ישראל כה אמר אדני יהוה הבדרך אבותיכם אתם נטמאים ואחרי שקוציהם אתם זנים	
יחזקאל	יחזקאל כ	לא	ובשאת מתנתיכם בהעביר בניכם באש אתם נטמאים לכל גלוליכם עד היום ואני אדרש לכם בית ישראל חי אני נאם אדני יהוה אם אדרש לכם	
יחזקאל	יחזקאל כ	לב	והעלה על רוחכם היו לא תהיה אשר אתם אמרים נהיה כגוים כמשפחות הארצות לשרת עץ ואבן	
יחזקאל	יחזקאל כ	לג	חי אני נאם אדני יהוה אם לא ביד חזקה ובזרוע נטויה ובחמה שפוכה אמלוך עליכם	
יחזקאל	יחזקאל כ	לד	והוצאתי אתכם מן העמים וקבצתי אתכם מן הארצות אשר נפוצתם בם ביד חזקה ובזרוע נטויה ובחמה שפוכה	
יחזקאל	יחזקאל כ	לה	והבאתי אתכם אל מדבר העמים ונשפטתי אתכם שם פנים אל פנים	
יחזקאל	יחזקאל כ	לו	כאשר נשפטתי את אבותיכם במדבר ארץ מצרים כן אשפט אתכם נאם אדני יהוה	
יחזקאל	יחזקאל כ	לז	והעברתי אתכם תחת השבט והבאתי אתכם במסרת הברית	
יחזקאל	יחזקאל כ	לח	וברותי מכם המרדים והפושעים בי מארץ מגוריהם אוציא אותם ואל אדמת ישראל לא יבוא וידעתם כי אני יהוה	
יחזקאל	יחזקאל כ	לט	ואתם בית ישראל כה אמר אדני יהוה איש גלוליו לכו עבדו ואחר אם אינכם שמעים אלי ואת שם קדשי לא תחללו עוד במתנותיכם ובגלוליכם	
יחזקאל	יחזקאל כ	מ	כי בהר קדשי בהר מרום ישראל נאם אדני יהוה שם יעבדני כל בית ישראל כלה בארץ שם ארצם ושם אדרוש את תרומתיכם ואת ראשית משאותיכם בכל קדשיכם	
יחזקאל	יחזקאל כ	מא	בריח ניחח ארצה אתכם בהוציאי אתכם מן העמים וקבצתי אתכם מן הארצות אשר נפצתם בם ונקדשתי בכם לעיני הגוים	
יחזקאל	יחזקאל כ	מב	וידעתם כי אני יהוה בהביאי אתכם אל אדמת ישראל אל הארץ אשר נשאתי את ידי לתת אותה לאבותיכם	
יחזקאל	יחזקאל כ	מג	וזכרתם שם את דרכיכם ואת כל עלילותיכם אשר נטמאתם בם ונקטתם בפניכם בכל רעותיכם אשר עשיתם	
יחזקאל	יחזקאל כ	מד	וידעתם כי אני יהוה בעשותי אתכם למען שמי לא כדרכיכם הרעים וכעלילותיכם הנשחתות בית ישראל נאם אדני יהוה	
יחזקאל	יחזקאל כא	א	ויהי דבר יהוה אלי לאמר	
יחזקאל	יחזקאל כא	ב	בן אדם שים פניך דרך תימנה והטף אל דרום והנבא אל יער השדה נגב	
יחזקאל	יחזקאל כא	ג	ואמרת ליער הנגב שמע דבר יהוה כה אמר אדני יהוה הנני מצית בך אש ואכלה בך כל עץ לח וכל עץ יבש לא תכבה להבת שלהבת ונצרבו בה כל פנים מנגב צפונה	
יחזקאל	יחזקאל כא	ד	וראו כל בשר כי אני יהוה בערתיה לא תכבה	
יחזקאל	יחזקאל כא	ה	ואמר אהה אדני יהוה המה אמרים לי הלא ממשל משלים הוא	
יחזקאל	יחזקאל כא	ו	ויהי דבר יהוה אלי לאמר	
יחזקאל	יחזקאל כא	ז	בן אדם שים פניך אל ירושלם והטף אל מקדשים והנבא אל אדמת ישראל	
יחזקאל	יחזקאל כא	ח	ואמרת לאדמת ישראל כה אמר יהוה הנני אליך והוצאתי חרבי מתערה והכרתי ממך צדיק ורשע	
יחזקאל	יחזקאל כא	ט	יען אשר הכרתי ממך צדיק ורשע לכן תצא חרבי מתערה אל כל בשר מנגב צפון	
יחזקאל	יחזקאל כא	י	וידעו כל בשר כי אני יהוה הוצאתי חרבי מתערה לא תשוב עוד	
יחזקאל	יחזקאל כא	יא	ואתה בן אדם האנח בשברון מתנים ובמרירות תאנח לעיניהם	
יחזקאל	יחזקאל כא	יב	והיה כי יאמרו אליך על מה אתה נאנח ואמרת אל שמועה כי באה ונמס כל לב ורפו כל ידים וכהתה כל רוח וכל ברכים תלכנה מים הנה באה ונהיתה נאם אדני יהוה	
יחזקאל	יחזקאל כא	יג	ויהי דבר יהוה אלי לאמר	
יחזקאל	יחזקאל כא	יד	בן אדם הנבא ואמרת כה אמר אדני אמר חרב חרב הוחדה וגם מרוטה	
יחזקאל	יחזקאל כא	טו	למען טבח טבח הוחדה למען היה לה ברק מרטה או נשיש שבט בני מאסת כל עץ	
יחזקאל	יחזקאל כא	טז	ויתן אתה למרטה לתפש בכף היא הוחדה חרב והיא מרטה לתת אותה ביד הורג	
יחזקאל	יחזקאל כא	יז	זעק והילל בן אדם כי היא היתה בעמי היא בכל נשיאי ישראל מגורי אל חרב היו את עמי לכן ספק אל ירך	
יחזקאל	יחזקאל כא	יח	כי בחן ומה אם גם שבט מאסת לא יהיה נאם אדני יהוה	
יחזקאל	יחזקאל כא	יט	ואתה בן אדם הנבא והך כף אל כף ותכפל חרב שלישתה חרב חללים היא חרב חלל הגדול החדרת להם	
יחזקאל	יחזקאל כא	כ	למען למוג לב והרבה המכשלים על כל שעריהם נתתי אבחת חרב אח עשויה לברק מעטה לטבח	
יחזקאל	יחזקאל כא	כא	התאחדי הימני השימי השמילי אנה פניך מעדות	
יחזקאל	יחזקאל כא	כב	וגם אני אכה כפי אל כפי והנחתי חמתי אני יהוה דברתי	
יחזקאל	יחזקאל כא	כג	ויהי דבר יהוה אלי לאמר	
יחזקאל	יחזקאל כא	כד	ואתה בן אדם שים לך שנים דרכים לבוא חרב מלך בבל מארץ אחד יצאו שניהם ויד ברא בראש דרך עיר ברא	
יחזקאל	יחזקאל כא	כה	דרך תשים לבוא חרב את רבת בני עמון ואת יהודה בירושלם בצורה	
יחזקאל	יחזקאל כא	כו	כי עמד מלך בבל אל אם הדרך בראש שני הדרכים לקסם קסם קלקל בחצים שאל בתרפים ראה בכבד	
יחזקאל	יחזקאל כא	כז	בימינו היה הקסם ירושלם לשום כרים לפתח פה ברצח להרים קול בתרועה לשום כרים על שערים לשפך סללה לבנות דיק	
יחזקאל	יחזקאל כא	כח	והיה להם כקסום שוא בעיניהם שבעי שבעות להם והוא מזכיר עון להתפש	
יחזקאל	יחזקאל כא	כט	לכן כה אמר אדני יהוה יען הזכרכם עונכם בהגלות פשעיכם להראות חטאותיכם בכל עלילותיכם יען הזכרכם בכף תתפשו	
יחזקאל	יחזקאל כא	ל	ואתה חלל רשע נשיא ישראל אשר בא יומו בעת עון קץ	
יחזקאל	יחזקאל כא	לא	כה אמר אדני יהוה הסיר המצנפת והרים העטרה זאת לא זאת השפלה הגבה והגבה השפיל	
יחזקאל	יחזקאל כא	לב	עוה עוה עוה אשימנה גם זאת לא היה עד בא אשר לו המשפט ונתתיו	
יחזקאל	יחזקאל כא	לג	ואתה בן אדם הנבא ואמרת כה אמר אדני יהוה אל בני עמון ואל חרפתם ואמרת חרב חרב פתוחה לטבח מרוטה להכיל למען ברק	
יחזקאל	יחזקאל כא	לד	בחזות לך שוא בקסם לך כזב לתת אותך אל צוארי חללי רשעים אשר בא יומם בעת עון קץ	
יחזקאל	יחזקאל כא	לה	השב אל תערה במקום אשר נבראת בארץ מכרותיך אשפט אתך	
יחזקאל	יחזקאל כא	לו	ושפכתי עליך זעמי באש עברתי אפיח עליך ונתתיך ביד אנשים בערים חרשי משחית	
יחזקאל	יחזקאל כא	לז	לאש תהיה לאכלה דמך יהיה בתוך הארץ לא תזכרי כי אני יהוה דברתי	
יחזקאל	יחזקאל כב	א	ויהי דבר יהוה אלי לאמר	
יחזקאל	יחזקאל כב	ב	ואתה בן אדם התשפט התשפט את עיר הדמים והודעתה את כל תועבותיה	
יחזקאל	יחזקאל כב	ג	ואמרת כה אמר אדני יהוה עיר שפכת דם בתוכה לבוא עתה ועשתה גלולים עליה לטמאה	
יחזקאל	יחזקאל כב	ד	בדמך אשר שפכת אשמת ובגלוליך אשר עשית טמאת ותקריבי ימיך ותבוא עד שנותיך על כן נתתיך חרפה לגוים וקלסה לכל הארצות	
יחזקאל	יחזקאל כב	ה	הקרבות והרחקות ממך יתקלסו בך טמאת השם רבת המהומה	
יחזקאל	יחזקאל כב	ו	הנה נשיאי ישראל איש לזרעו היו בך למען שפך דם	
יחזקאל	יחזקאל כב	ז	אב ואם הקלו בך לגר עשו בעשק בתוכך יתום ואלמנה הונו בך	
יחזקאל	יחזקאל כב	ח	קדשי בזית ואת שבתתי חללת	
יחזקאל	יחזקאל כב	ט	אנשי רכיל היו בך למען שפך דם ואל ההרים אכלו בך זמה עשו בתוכך	
יחזקאל	יחזקאל כב	י	ערות אב גלה בך טמאת הנדה ענו בך	
יחזקאל	יחזקאל כב	יא	ואיש את אשת רעהו עשה תועבה ואיש את כלתו טמא בזמה ואיש את אחתו בת אביו ענה בך	
יחזקאל	יחזקאל כב	יב	שחד לקחו בך למען שפך דם נשך ותרבית לקחת ותבצעי רעיך בעשק ואתי שכחת נאם אדני יהוה	
יחזקאל	יחזקאל כב	יג	והנה הכיתי כפי אל בצעך אשר עשית ועל דמך אשר היו בתוכך	
יחזקאל	יחזקאל כב	יד	היעמד לבך אם תחזקנה ידיך לימים אשר אני עשה אותך אני יהוה דברתי ועשיתי	
יחזקאל	יחזקאל כב	טו	והפיצותי אותך בגוים וזריתיך בארצות והתמתי טמאתך ממך	
יחזקאל	יחזקאל כב	טז	ונחלת בך לעיני גוים וידעת כי אני יהוה	
יחזקאל	יחזקאל כב	יז	ויהי דבר יהוה אלי לאמר	
יחזקאל	יחזקאל כב	יח	בן אדם היו לי בית ישראל לסוג כלם נחשת ובדיל וברזל ועופרת בתוך כור סגים כסף היו	
יחזקאל	יחזקאל כב	יט	לכן כה אמר אדני יהוה יען היות כלכם לסגים לכן הנני קבץ אתכם אל תוך ירושלם	
יחזקאל	יחזקאל כב	כ	קבצת כסף ונחשת וברזל ועופרת ובדיל אל תוך כור לפחת עליו אש להנתיך כן אקבץ באפי ובחמתי והנחתי והתכתי אתכם	
יחזקאל	יחזקאל כב	כא	וכנסתי אתכם ונפחתי עליכם באש עברתי ונתכתם בתוכה	
יחזקאל	יחזקאל כב	כב	כהתוך כסף בתוך כור כן תתכו בתוכה וידעתם כי אני יהוה שפכתי חמתי עליכם	
יחזקאל	יחזקאל כב	כג	ויהי דבר יהוה אלי לאמר	
יחזקאל	יחזקאל כב	כד	בן אדם אמר לה את ארץ לא מטהרה היא לא גשמה ביום זעם	
יחזקאל	יחזקאל כב	כה	קשר נביאיה בתוכה כארי שואג טרף טרף נפש אכלו חסן ויקר יקחו אלמנותיה הרבו בתוכה	
יחזקאל	יחזקאל כב	כו	כהניה חמסו תורתי ויחללו קדשי בין קדש לחל לא הבדילו ובין הטמא לטהור לא הודיעו ומשבתותי העלימו עיניהם ואחל בתוכם	
יחזקאל	יחזקאל כב	כז	שריה בקרבה כזאבים טרפי טרף לשפך דם לאבד נפשות למען בצע בצע	
יחזקאל	יחזקאל כב	כח	ונביאיה טחו להם תפל חזים שוא וקסמים להם כזב אמרים כה אמר אדני יהוה ויהוה לא דבר	
יחזקאל	יחזקאל כב	כט	עם הארץ עשקו עשק וגזלו גזל ועני ואביון הונו ואת הגר עשקו בלא משפט	
יחזקאל	יחזקאל כב	ל	ואבקש מהם איש גדר גדר ועמד בפרץ לפני בעד הארץ לבלתי שחתה ולא מצאתי	
יחזקאל	יחזקאל כב	לא	ואשפך עליהם זעמי באש עברתי כליתים דרכם בראשם נתתי נאם אדני יהוה	
יחזקאל	יחזקאל כג	א	ויהי דבר יהוה אלי לאמר	
יחזקאל	יחזקאל כג	ב	בן אדם שתים נשים בנות אם אחת היו	
יחזקאל	יחזקאל כג	ג	ותזנינה במצרים בנעוריהן זנו שמה מעכו שדיהן ושם עשו דדי בתוליהן	
יחזקאל	יחזקאל כג	ד	ושמותן אהלה הגדולה ואהליבה אחותה ותהיינה לי ותלדנה בנים ובנות ושמותן שמרון אהלה וירושלם אהליבה	
יחזקאל	יחזקאל כג	ה	ותזן אהלה תחתי ותעגב על מאהביה אל אשור קרובים	
יחזקאל	יחזקאל כג	ו	לבשי תכלת פחות וסגנים בחורי חמד כלם פרשים רכבי סוסים	
יחזקאל	יחזקאל כג	ז	ותתן תזנותיה עליהם מבחר בני אשור כלם ובכל אשר עגבה בכל גלוליהם נטמאה	
יחזקאל	יחזקאל כג	ח	ואת תזנותיה ממצרים לא עזבה כי אותה שכבו בנעוריה והמה עשו דדי בתוליה וישפכו תזנותם עליה	
יחזקאל	יחזקאל כג	ט	לכן נתתיה ביד מאהביה ביד בני אשור אשר עגבה עליהם	
יחזקאל	יחזקאל כג	י	המה גלו ערותה בניה ובנותיה לקחו ואותה בחרב הרגו ותהי שם לנשים ושפוטים עשו בה	
יחזקאל	יחזקאל כג	יא	ותרא אחותה אהליבה ותשחת עגבתה ממנה ואת תזנותיה מזנוני אחותה	
יחזקאל	יחזקאל כג	יב	אל בני אשור עגבה פחות וסגנים קרבים לבשי מכלול פרשים רכבי סוסים בחורי חמד כלם	
יחזקאל	יחזקאל כג	יג	וארא כי נטמאה דרך אחד לשתיהן	
יחזקאל	יחזקאל כג	יד	ותוסף אל תזנותיה ותרא אנשי מחקה על הקיר צלמי כשדיים חקקים בששר	
יחזקאל	יחזקאל כג	טו	חגורי אזור במתניהם סרוחי טבולים בראשיהם מראה שלשים כלם דמות בני בבל כשדים ארץ מולדתם	
יחזקאל	יחזקאל כג	טז	ותעגב עליהם למראה עיניה ותשלח מלאכים אליהם כשדימה	
יחזקאל	יחזקאל כג	יז	ויבאו אליה בני בבל למשכב דדים ויטמאו אותה בתזנותם ותטמא בם ותקע נפשה מהם	
יחזקאל	יחזקאל כג	יח	ותגל תזנותיה ותגל את ערותה ותקע נפשי מעליה כאשר נקעה נפשי מעל אחותה	
יחזקאל	יחזקאל כג	יט	ותרבה את תזנותיה לזכר את ימי נעוריה אשר זנתה בארץ מצרים	
יחזקאל	יחזקאל כג	כ	ותעגבה על פלגשיהם אשר בשר חמורים בשרם וזרמת סוסים זרמתם	
יחזקאל	יחזקאל כג	כא	ותפקדי את זמת נעוריך בעשות ממצרים דדיך למען שדי נעוריך	
יחזקאל	יחזקאל כג	כב	לכן אהליבה כה אמר אדני יהוה הנני מעיר את מאהביך עליך את אשר נקעה נפשך מהם והבאתים עליך מסביב	
יחזקאל	יחזקאל כג	כג	בני בבל וכל כשדים פקוד ושוע וקוע כל בני אשור אותם בחורי חמד פחות וסגנים כלם שלשים וקרואים רכבי סוסים כלם	
יחזקאל	יחזקאל כג	כד	ובאו עליך הצן רכב וגלגל ובקהל עמים צנה ומגן וקובע ישימו עליך סביב ונתתי לפניהם משפט ושפטוך במשפטיהם	
יחזקאל	יחזקאל כג	כה	ונתתי קנאתי בך ועשו אותך בחמה אפך ואזניך יסירו ואחריתך בחרב תפול המה בניך ובנותיך יקחו ואחריתך תאכל באש	
יחזקאל	יחזקאל כג	כו	והפשיטוך את בגדיך ולקחו כלי תפארתך	
יחזקאל	יחזקאל כג	כז	והשבתי זמתך ממך ואת זנותך מארץ מצרים ולא תשאי עיניך אליהם ומצרים לא תזכרי עוד	
יחזקאל	יחזקאל כג	כח	כי כה אמר אדני יהוה הנני נתנך ביד אשר שנאת ביד אשר נקעה נפשך מהם	
יחזקאל	יחזקאל כג	כט	ועשו אותך בשנאה ולקחו כל יגיעך ועזבוך עירם ועריה ונגלה ערות זנוניך וזמתך ותזנותיך	
יחזקאל	יחזקאל כג	ל	עשה אלה לך בזנותך אחרי גוים על אשר נטמאת בגלוליהם	
יחזקאל	יחזקאל כג	לא	בדרך אחותך הלכת ונתתי כוסה בידך	
יחזקאל	יחזקאל כג	לב	כה אמר אדני יהוה כוס אחותך תשתי העמקה והרחבה תהיה לצחק וללעג מרבה להכיל	
יחזקאל	יחזקאל כג	לג	שכרון ויגון תמלאי כוס שמה ושממה כוס אחותך שמרון	
יחזקאל	יחזקאל כג	לד	ושתית אותה ומצית ואת חרשיה תגרמי ושדיך תנתקי כי אני דברתי נאם אדני יהוה	
יחזקאל	יחזקאל כג	לה	לכן כה אמר אדני יהוה יען שכחת אותי ותשליכי אותי אחרי גוך וגם את שאי זמתך ואת תזנותיך	
יחזקאל	יחזקאל כג	לו	ויאמר יהוה אלי בן אדם התשפוט את אהלה ואת אהליבה והגד להן את תועבותיהן	
יחזקאל	יחזקאל כג	לז	כי נאפו ודם בידיהן ואת גלוליהן נאפו וגם את בניהן אשר ילדו לי העבירו להם לאכלה	
יחזקאל	יחזקאל כג	לח	עוד זאת עשו לי טמאו את מקדשי ביום ההוא ואת שבתותי חללו	
יחזקאל	יחזקאל כג	לט	ובשחטם את בניהם לגלוליהם ויבאו אל מקדשי ביום ההוא לחללו והנה כה עשו בתוך ביתי	
יחזקאל	יחזקאל כג	מ	ואף כי תשלחנה לאנשים באים ממרחק אשר מלאך שלוח אליהם והנה באו לאשר רחצת כחלת עיניך ועדית עדי	
יחזקאל	יחזקאל כג	מא	וישבת על מטה כבודה ושלחן ערוך לפניה וקטרתי ושמני שמת עליה	
יחזקאל	יחזקאל כג	מב	וקול המון שלו בה ואל אנשים מרב אדם מובאים סובאים ממדבר ויתנו צמידים אל ידיהן ועטרת תפארת על ראשיהן	
יחזקאל	יחזקאל כג	מג	ואמר לבלה נאופים עת יזנה תזנותה והיא	
יחזקאל	יחזקאל כג	מד	ויבוא אליה כבוא אל אשה זונה כן באו אל אהלה ואל אהליבה אשת הזמה	
יחזקאל	יחזקאל כג	מה	ואנשים צדיקם המה ישפטו אותהם משפט נאפות ומשפט שפכות דם כי נאפת הנה ודם בידיהן	
יחזקאל	יחזקאל כג	מו	כי כה אמר אדני יהוה העלה עליהם קהל ונתן אתהן לזעוה ולבז	
יחזקאל	יחזקאל כג	מז	ורגמו עליהן אבן קהל וברא אותהן בחרבותם בניהם ובנותיהם יהרגו ובתיהן באש ישרפו	
יחזקאל	יחזקאל כג	מח	והשבתי זמה מן הארץ ונוסרו כל הנשים ולא תעשינה כזמתכנה	
יחזקאל	יחזקאל כג	מט	ונתנו זמתכנה עליכן וחטאי גלוליכן תשאינה וידעתם כי אני אדני יהוה	
יחזקאל	יחזקאל כד	א	ויהי דבר יהוה אלי בשנה התשיעית בחדש העשירי בעשור לחדש לאמר	
יחזקאל	יחזקאל כד	ב	בן אדם כתוב לך את שם היום את עצם היום הזה סמך מלך בבל אל ירושלם בעצם היום הזה	
יחזקאל	יחזקאל כד	ג	ומשל אל בית המרי משל ואמרת אליהם כה אמר אדני יהוה שפת הסיר שפת וגם יצק בו מים	
יחזקאל	יחזקאל כד	ד	אסף נתחיה אליה כל נתח טוב ירך וכתף מבחר עצמים מלא	
יחזקאל	יחזקאל כד	ה	מבחר הצאן לקוח וגם דור העצמים תחתיה רתח רתחיה גם בשלו עצמיה בתוכה	
יחזקאל	יחזקאל כד	ו	לכן כה אמר אדני יהוה אוי עיר הדמים סיר אשר חלאתה בה וחלאתה לא יצאה ממנה לנתחיה לנתחיה הוציאה לא נפל עליה גורל	
יחזקאל	יחזקאל כד	ז	כי דמה בתוכה היה על צחיח סלע שמתהו לא שפכתהו על הארץ לכסות עליו עפר	
יחזקאל	יחזקאל כד	ח	להעלות חמה לנקם נקם נתתי את דמה על צחיח סלע לבלתי הכסות	
יחזקאל	יחזקאל כד	ט	לכן כה אמר אדני יהוה אוי עיר הדמים גם אני אגדיל המדורה	
יחזקאל	יחזקאל כד	י	הרבה העצים הדלק האש התם הבשר והרקח המרקחה והעצמות יחרו	
יחזקאל	יחזקאל כד	יא	והעמידה על גחליה רקה למען תחם וחרה נחשתה ונתכה בתוכה טמאתה תתם חלאתה	
יחזקאל	יחזקאל כד	יב	תאנים הלאת ולא תצא ממנה רבת חלאתה באש חלאתה	
יחזקאל	יחזקאל כד	יג	בטמאתך זמה יען טהרתיך ולא טהרת מטמאתך לא תטהרי עוד עד הניחי את חמתי בך	
יחזקאל	יחזקאל כד	יד	אני יהוה דברתי באה ועשיתי לא אפרע ולא אחוס ולא אנחם כדרכיך וכעלילותיך שפטוך נאם אדני יהוה	
יחזקאל	יחזקאל כד	טו	ויהי דבר יהוה אלי לאמר	
יחזקאל	יחזקאל כד	טז	בן אדם הנני לקח ממך את מחמד עיניך במגפה ולא תספד ולא תבכה ולוא תבוא דמעתך	
יחזקאל	יחזקאל כד	יז	האנק דם מתים אבל לא תעשה פארך חבוש עליך ונעליך תשים ברגליך ולא תעטה על שפם ולחם אנשים לא תאכל	
יחזקאל	יחזקאל כד	יח	ואדבר אל העם בבקר ותמת אשתי בערב ואעש בבקר כאשר צויתי	
יחזקאל	יחזקאל כד	יט	ויאמרו אלי העם הלא תגיד לנו מה אלה לנו כי אתה עשה	
יחזקאל	יחזקאל כד	כ	ואמר אליהם דבר יהוה היה אלי לאמר	
יחזקאל	יחזקאל כד	כא	אמר לבית ישראל כה אמר אדני יהוה הנני מחלל את מקדשי גאון עזכם מחמד עיניכם ומחמל נפשכם ובניכם ובנותיכם אשר עזבתם בחרב יפלו	
יחזקאל	יחזקאל כד	כב	ועשיתם כאשר עשיתי על שפם לא תעטו ולחם אנשים לא תאכלו	
יחזקאל	יחזקאל כד	כג	ופארכם על ראשיכם ונעליכם ברגליכם לא תספדו ולא תבכו ונמקתם בעונתיכם ונהמתם איש אל אחיו	
יחזקאל	יחזקאל כד	כד	והיה יחזקאל לכם למופת ככל אשר עשה תעשו בבאה וידעתם כי אני אדני יהוה	
יחזקאל	יחזקאל כד	כה	ואתה בן אדם הלוא ביום קחתי מהם את מעוזם משוש תפארתם את מחמד עיניהם ואת משא נפשם בניהם ובנותיהם	
יחזקאל	יחזקאל כד	כו	ביום ההוא יבוא הפליט אליך להשמעות אזנים	
יחזקאל	יחזקאל כד	כז	ביום ההוא יפתח פיך את הפליט ותדבר ולא תאלם עוד והיית להם למופת וידעו כי אני יהוה	
יחזקאל	יחזקאל כה	א	ויהי דבר יהוה אלי לאמר	
יחזקאל	יחזקאל כה	ב	בן אדם שים פניך אל בני עמון והנבא עליהם	
יחזקאל	יחזקאל כה	ג	ואמרת לבני עמון שמעו דבר אדני יהוה כה אמר אדני יהוה יען אמרך האח אל מקדשי כי נחל ואל אדמת ישראל כי נשמה ואל בית יהודה כי הלכו בגולה	
יחזקאל	יחזקאל כה	ד	לכן הנני נתנך לבני קדם למורשה וישבו טירותיהם בך ונתנו בך משכניהם המה יאכלו פריך והמה ישתו חלבך	
יחזקאל	יחזקאל כה	ה	ונתתי את רבה לנוה גמלים ואת בני עמון למרבץ צאן וידעתם כי אני יהוה	
יחזקאל	יחזקאל כה	ו	כי כה אמר אדני יהוה יען מחאך יד ורקעך ברגל ותשמח בכל שאטך בנפש אל אדמת ישראל	
יחזקאל	יחזקאל כה	ז	לכן הנני נטיתי את ידי עליך ונתתיך לבג לגוים והכרתיך מן העמים והאבדתיך מן הארצות אשמידך וידעת כי אני יהוה	
יחזקאל	יחזקאל כה	ח	כה אמר אדני יהוה יען אמר מואב ושעיר הנה ככל הגוים בית יהודה	
יחזקאל	יחזקאל כה	ט	לכן הנני פתח את כתף מואב מהערים מעריו מקצהו צבי ארץ בית הישימת בעל מעון וקריתמה	
יחזקאל	יחזקאל כה	י	לבני קדם על בני עמון ונתתיה למורשה למען לא תזכר בני עמון בגוים	
יחזקאל	יחזקאל כה	יא	ובמואב אעשה שפטים וידעו כי אני יהוה	
יחזקאל	יחזקאל כה	יב	כה אמר אדני יהוה יען עשות אדום בנקם נקם לבית יהודה ויאשמו אשום ונקמו בהם	
יחזקאל	יחזקאל כה	יג	לכן כה אמר אדני יהוה ונטתי ידי על אדום והכרתי ממנה אדם ובהמה ונתתיה חרבה מתימן ודדנה בחרב יפלו	
יחזקאל	יחזקאל כה	יד	ונתתי את נקמתי באדום ביד עמי ישראל ועשו באדום כאפי וכחמתי וידעו את נקמתי נאם אדני יהוה	
יחזקאל	יחזקאל כה	טו	כה אמר אדני יהוה יען עשות פלשתים בנקמה וינקמו נקם בשאט בנפש למשחית איבת עולם	
יחזקאל	יחזקאל כה	טז	לכן כה אמר אדני יהוה הנני נוטה ידי על פלשתים והכרתי את כרתים והאבדתי את שארית חוף הים	
יחזקאל	יחזקאל כה	יז	ועשיתי בם נקמות גדלות בתוכחות חמה וידעו כי אני יהוה בתתי את נקמתי בם	
יחזקאל	יחזקאל כו	א	ויהי בעשתי עשרה שנה באחד לחדש היה דבר יהוה אלי לאמר	
יחזקאל	יחזקאל כו	ב	בן אדם יען אשר אמרה צר על ירושלם האח נשברה דלתות העמים נסבה אלי אמלאה החרבה	
יחזקאל	יחזקאל כו	ג	לכן כה אמר אדני יהוה הנני עליך צר והעליתי עליך גוים רבים כהעלות הים לגליו	
יחזקאל	יחזקאל כו	ד	ושחתו חמות צר והרסו מגדליה וסחיתי עפרה ממנה ונתתי אותה לצחיח סלע	
יחזקאל	יחזקאל כו	ה	משטח חרמים תהיה בתוך הים כי אני דברתי נאם אדני יהוה והיתה לבז לגוים	
יחזקאל	יחזקאל כו	ו	ובנותיה אשר בשדה בחרב תהרגנה וידעו כי אני יהוה	
יחזקאל	יחזקאל כו	ז	כי כה אמר אדני יהוה הנני מביא אל צר נבוכדראצר מלך בבל מצפון מלך מלכים בסוס וברכב ובפרשים וקהל ועם רב	
יחזקאל	יחזקאל כו	ח	בנותיך בשדה בחרב יהרג ונתן עליך דיק ושפך עליך סללה והקים עליך צנה	
יחזקאל	יחזקאל כו	ט	ומחי קבלו יתן בחמותיך ומגדלתיך יתץ בחרבותיו	
יחזקאל	יחזקאל כו	י	משפעת סוסיו יכסך אבקם מקול פרש וגלגל ורכב תרעשנה חומותיך בבאו בשעריך כמבואי עיר מבקעה	
יחזקאל	יחזקאל כו	יא	בפרסות סוסיו ירמס את כל חוצותיך עמך בחרב יהרג ומצבות עזך לארץ תרד	
יחזקאל	יחזקאל כו	יב	ושללו חילך ובזזו רכלתך והרסו חומותיך ובתי חמדתך יתצו ואבניך ועציך ועפרך בתוך מים ישימו	
יחזקאל	יחזקאל כו	יג	והשבתי המון שיריך וקול כנוריך לא ישמע עוד	
יחזקאל	יחזקאל כו	יד	ונתתיך לצחיח סלע משטח חרמים תהיה לא תבנה עוד כי אני יהוה דברתי נאם אדני יהוה	
יחזקאל	יחזקאל כו	טו	כה אמר אדני יהוה לצור הלא מקול מפלתך באנק חלל בהרג הרג בתוכך ירעשו האיים	
יחזקאל	יחזקאל כו	טז	וירדו מעל כסאותם כל נשיאי הים והסירו את מעיליהם ואת בגדי רקמתם יפשטו חרדות ילבשו על הארץ ישבו וחרדו לרגעים ושממו עליך	
יחזקאל	יחזקאל כו	יז	ונשאו עליך קינה ואמרו לך איך אבדת נושבת מימים העיר ההללה אשר היתה חזקה בים היא וישביה אשר נתנו חתיתם לכל יושביה	
יחזקאל	יחזקאל כו	יח	עתה יחרדו האין יום מפלתך ונבהלו האיים אשר בים מצאתך	
יחזקאל	יחזקאל כו	יט	כי כה אמר אדני יהוה בתתי אתך עיר נחרבת כערים אשר לא נושבו בהעלות עליך את תהום וכסוך המים הרבים	
יחזקאל	יחזקאל כו	כ	והורדתיך את יורדי בור אל עם עולם והושבתיך בארץ תחתיות כחרבות מעולם את יורדי בור למען לא תשבי ונתתי צבי בארץ חיים	
יחזקאל	יחזקאל כו	כא	בלהות אתנך ואינך ותבקשי ולא תמצאי עוד לעולם נאם אדני יהוה	
יחזקאל	יחזקאל כז	א	ויהי דבר יהוה אלי לאמר	
יחזקאל	יחזקאל כז	ב	ואתה בן אדם שא על צר קינה	
יחזקאל	יחזקאל כז	ג	ואמרת לצור הישבתי על מבואת ים רכלת העמים אל איים רבים כה אמר אדני יהוה צור את אמרת אני כלילת יפי	
יחזקאל	יחזקאל כז	ד	בלב ימים גבוליך בניך כללו יפיך	
יחזקאל	יחזקאל כז	ה	ברושים משניר בנו לך את כל לחתים ארז מלבנון לקחו לעשות תרן עליך	
יחזקאל	יחזקאל כז	ו	אלונים מבשן עשו משוטיך קרשך עשו שן בת אשרים מאיי כתים	
יחזקאל	יחזקאל כז	ז	שש ברקמה ממצרים היה מפרשך להיות לך לנס תכלת וארגמן מאיי אלישה היה מכסך	
יחזקאל	יחזקאל כז	ח	ישבי צידון וארוד היו שטים לך חכמיך צור היו בך המה חבליך	
יחזקאל	יחזקאל כז	ט	זקני גבל וחכמיה היו בך מחזיקי בדקך כל אניות הים ומלחיהם היו בך לערב מערבך	
יחזקאל	יחזקאל כז	י	פרס ולוד ופוט היו בחילך אנשי מלחמתך מגן וכובע תלו בך המה נתנו הדרך	
יחזקאל	יחזקאל כז	יא	בני ארוד וחילך על חומותיך סביב וגמדים במגדלותיך היו שלטיהם תלו על חומותיך סביב המה כללו יפיך	
יחזקאל	יחזקאל כז	יב	תרשיש סחרתך מרב כל הון בכסף ברזל בדיל ועופרת נתנו עזבוניך	
יחזקאל	יחזקאל כז	יג	יון תבל ומשך המה רכליך בנפש אדם וכלי נחשת נתנו מערבך	
יחזקאל	יחזקאל כז	יד	מבית תוגרמה סוסים ופרשים ופרדים נתנו עזבוניך	
יחזקאל	יחזקאל כז	טו	בני דדן רכליך איים רבים סחרת ידך קרנות שן והובנים השיבו אשכרך	
יחזקאל	יחזקאל כז	טז	ארם סחרתך מרב מעשיך בנפך ארגמן ורקמה ובוץ וראמת וכדכד נתנו בעזבוניך	
יחזקאל	יחזקאל כז	יז	יהודה וארץ ישראל המה רכליך בחטי מנית ופנג ודבש ושמן וצרי נתנו מערבך	
יחזקאל	יחזקאל כז	יח	דמשק סחרתך ברב מעשיך מרב כל הון ביין חלבון וצמר צחר	
יחזקאל	יחזקאל כז	יט	ודן ויון מאוזל בעזבוניך נתנו ברזל עשות קדה וקנה במערבך היה	
יחזקאל	יחזקאל כז	כ	דדן רכלתך בבגדי חפש לרכבה	
יחזקאל	יחזקאל כז	כא	ערב וכל נשיאי קדר המה סחרי ידך בכרים ואילים ועתודים בם סחריך	
יחזקאל	יחזקאל כז	כב	רכלי שבא ורעמה המה רכליך בראש כל בשם ובכל אבן יקרה וזהב נתנו עזבוניך	
יחזקאל	יחזקאל כז	כג	חרן וכנה ועדן רכלי שבא אשור כלמד רכלתך	
יחזקאל	יחזקאל כז	כד	המה רכליך במכללים בגלומי תכלת ורקמה ובגנזי ברמים בחבלים חבשים וארזים במרכלתך	
יחזקאל	יחזקאל כז	כה	אניות תרשיש שרותיך מערבך ותמלאי ותכבדי מאד בלב ימים	
יחזקאל	יחזקאל כז	כו	במים רבים הביאוך השטים אתך רוח הקדים שברך בלב ימים	
יחזקאל	יחזקאל כז	כז	הונך ועזבוניך מערבך מלחיך וחבליך מחזיקי בדקך וערבי מערבך וכל אנשי מלחמתך אשר בך ובכל קהלך אשר בתוכך יפלו בלב ימים ביום מפלתך	
יחזקאל	יחזקאל כז	כח	לקול זעקת חבליך ירעשו מגרשות	
יחזקאל	יחזקאל כז	כט	וירדו מאניותיהם כל תפשי משוט מלחים כל חבלי הים אל הארץ יעמדו	
יחזקאל	יחזקאל כז	ל	והשמיעו עליך בקולם ויזעקו מרה ויעלו עפר על ראשיהם באפר יתפלשו	
יחזקאל	יחזקאל כז	לא	והקריחו אליך קרחה וחגרו שקים ובכו אליך במר נפש מספד מר	
יחזקאל	יחזקאל כז	לב	ונשאו אליך בניהם קינה וקוננו עליך מי כצור כדמה בתוך הים	
יחזקאל	יחזקאל כז	לג	בצאת עזבוניך מימים השבעת עמים רבים ברב הוניך ומערביך העשרת מלכי ארץ	
יחזקאל	יחזקאל כז	לד	עת נשברת מימים במעמקי מים מערבך וכל קהלך בתוכך נפלו	
יחזקאל	יחזקאל כז	לה	כל ישבי האיים שממו עליך ומלכיהם שערו שער רעמו פנים	
יחזקאל	יחזקאל כז	לו	סחרים בעמים שרקו עליך בלהות היית ואינך עד עולם	
יחזקאל	יחזקאל כח	א	ויהי דבר יהוה אלי לאמר	
יחזקאל	יחזקאל כח	ב	בן אדם אמר לנגיד צר כה אמר אדני יהוה יען גבה לבך ותאמר אל אני מושב אלהים ישבתי בלב ימים ואתה אדם ולא אל ותתן לבך כלב אלהים	
יחזקאל	יחזקאל כח	ג	הנה חכם אתה מדנאל כל סתום לא עממוך	
יחזקאל	יחזקאל כח	ד	בחכמתך ובתבונתך עשית לך חיל ותעש זהב וכסף באוצרותיך	
יחזקאל	יחזקאל כח	ה	ברב חכמתך ברכלתך הרבית חילך ויגבה לבבך בחילך	
יחזקאל	יחזקאל כח	ו	לכן כה אמר אדני יהוה יען תתך את לבבך כלב אלהים	
יחזקאל	יחזקאל כח	ז	לכן הנני מביא עליך זרים עריצי גוים והריקו חרבותם על יפי חכמתך וחללו יפעתך	
יחזקאל	יחזקאל כח	ח	לשחת יורדוך ומתה ממותי חלל בלב ימים	
יחזקאל	יחזקאל כח	ט	האמר תאמר אלהים אני לפני הרגך ואתה אדם ולא אל ביד מחלליך	
יחזקאל	יחזקאל כח	י	מותי ערלים תמות ביד זרים כי אני דברתי נאם אדני יהוה	
יחזקאל	יחזקאל כח	יא	ויהי דבר יהוה אלי לאמר	
יחזקאל	יחזקאל כח	יב	בן אדם שא קינה על מלך צור ואמרת לו כה אמר אדני יהוה אתה חותם תכנית מלא חכמה וכליל יפי	
יחזקאל	יחזקאל כח	יג	בעדן גן אלהים היית כל אבן יקרה מסכתך אדם פטדה ויהלם תרשיש שהם וישפה ספיר נפך וברקת וזהב מלאכת תפיך ונקביך בך ביום הבראך כוננו	
יחזקאל	יחזקאל כח	יד	את כרוב ממשח הסוכך ונתתיך בהר קדש אלהים היית בתוך אבני אש התהלכת	
יחזקאל	יחזקאל כח	טו	תמים אתה בדרכיך מיום הבראך עד נמצא עולתה בך	
יחזקאל	יחזקאל כח	טז	ברב רכלתך מלו תוכך חמס ותחטא ואחללך מהר אלהים ואבדך כרוב הסכך מתוך אבני אש	
יחזקאל	יחזקאל כח	יז	גבה לבך ביפיך שחת חכמתך על יפעתך על ארץ השלכתיך לפני מלכים נתתיך לראוה בך	
יחזקאל	יחזקאל כח	יח	מרב עוניך בעול רכלתך חללת מקדשיך ואוצא אש מתוכך היא אכלתך ואתנך לאפר על הארץ לעיני כל ראיך	
יחזקאל	יחזקאל כח	יט	כל יודעיך בעמים שממו עליך בלהות היית ואינך עד עולם	
יחזקאל	יחזקאל כח	כ	ויהי דבר יהוה אלי לאמר	
יחזקאל	יחזקאל כח	כא	בן אדם שים פניך אל צידון והנבא עליה	
יחזקאל	יחזקאל כח	כב	ואמרת כה אמר אדני יהוה הנני עליך צידון ונכבדתי בתוכך וידעו כי אני יהוה בעשותי בה שפטים ונקדשתי בה	
יחזקאל	יחזקאל כח	כג	ושלחתי בה דבר ודם בחוצותיה ונפלל חלל בתוכה בחרב עליה מסביב וידעו כי אני יהוה	
יחזקאל	יחזקאל כח	כד	ולא יהיה עוד לבית ישראל סלון ממאיר וקוץ מכאב מכל סביבתם השאטים אותם וידעו כי אני אדני יהוה	
יחזקאל	יחזקאל כח	כה	כה אמר אדני יהוה בקבצי את בית ישראל מן העמים אשר נפצו בם ונקדשתי בם לעיני הגוים וישבו על אדמתם אשר נתתי לעבדי ליעקב	
יחזקאל	יחזקאל כח	כו	וישבו עליה לבטח ובנו בתים ונטעו כרמים וישבו לבטח בעשותי שפטים בכל השאטים אתם מסביבותם וידעו כי אני יהוה אלהיהם	
יחזקאל	יחזקאל כט	א	בשנה העשירית בעשרי בשנים עשר לחדש היה דבר יהוה אלי לאמר	
יחזקאל	יחזקאל כט	ב	בן אדם שים פניך על פרעה מלך מצרים והנבא עליו ועל מצרים כלה	
יחזקאל	יחזקאל כט	ג	דבר ואמרת כה אמר אדני יהוה הנני עליך פרעה מלך מצרים התנים הגדול הרבץ בתוך יאריו אשר אמר לי יארי ואני עשיתני	
יחזקאל	יחזקאל כט	ד	ונתתי חחיים בלחייך והדבקתי דגת יאריך בקשקשתיך והעליתיך מתוך יאריך ואת כל דגת יאריך בקשקשתיך תדבק	
יחזקאל	יחזקאל כט	ה	ונטשתיך המדברה אותך ואת כל דגת יאריך על פני השדה תפול לא תאסף ולא תקבץ לחית הארץ ולעוף השמים נתתיך לאכלה	
יחזקאל	יחזקאל כט	ו	וידעו כל ישבי מצרים כי אני יהוה יען היותם משענת קנה לבית ישראל	
יחזקאל	יחזקאל כט	ז	בתפשם בך בכפך תרוץ ובקעת להם כל כתף ובהשענם עליך תשבר והעמדת להם כל מתנים	
יחזקאל	יחזקאל כט	ח	לכן כה אמר אדני יהוה הנני מביא עליך חרב והכרתי ממך אדם ובהמה	
יחזקאל	יחזקאל כט	ט	והיתה ארץ מצרים לשממה וחרבה וידעו כי אני יהוה יען אמר יאר לי ואני עשיתי	
יחזקאל	יחזקאל כט	י	לכן הנני אליך ואל יאריך ונתתי את ארץ מצרים לחרבות חרב שממה ממגדל סונה ועד גבול כוש	
יחזקאל	יחזקאל כט	יא	לא תעבר בה רגל אדם ורגל בהמה לא תעבר בה ולא תשב ארבעים שנה	
יחזקאל	יחזקאל כט	יב	ונתתי את ארץ מצרים שממה בתוך ארצות נשמות ועריה בתוך ערים מחרבות תהיין שממה ארבעים שנה והפצתי את מצרים בגוים וזריתים בארצות	
יחזקאל	יחזקאל כט	יג	כי כה אמר אדני יהוה מקץ ארבעים שנה אקבץ את מצרים מן העמים אשר נפצו שמה	
יחזקאל	יחזקאל כט	יד	ושבתי את שבות מצרים והשבתי אתם ארץ פתרוס על ארץ מכורתם והיו שם ממלכה שפלה	
יחזקאל	יחזקאל כט	טו	מן הממלכות תהיה שפלה ולא תתנשא עוד על הגוים והמעטתים לבלתי רדות בגוים	
יחזקאל	יחזקאל כט	טז	ולא יהיה עוד לבית ישראל למבטח מזכיר עון בפנותם אחריהם וידעו כי אני אדני יהוה	
יחזקאל	יחזקאל כט	יז	ויהי בעשרים ושבע שנה בראשון באחד לחדש היה דבר יהוה אלי לאמר	
יחזקאל	יחזקאל כט	יח	בן אדם נבוכדראצר מלך בבל העביד את חילו עבדה גדלה אל צר כל ראש מקרח וכל כתף מרוטה ושכר לא היה לו ולחילו מצר על העבדה אשר עבד עליה	
יחזקאל	יחזקאל כט	יט	לכן כה אמר אדני יהוה הנני נתן לנבוכדראצר מלך בבל את ארץ מצרים ונשא המנה ושלל שללה ובזז בזה והיתה שכר לחילו	
יחזקאל	יחזקאל כט	כ	פעלתו אשר עבד בה נתתי לו את ארץ מצרים אשר עשו לי נאם אדני יהוה	
יחזקאל	יחזקאל כט	כא	ביום ההוא אצמיח קרן לבית ישראל ולך אתן פתחון פה בתוכם וידעו כי אני יהוה	
יחזקאל	יחזקאל ל	א	ויהי דבר יהוה אלי לאמר	
יחזקאל	יחזקאל ל	ב	בן אדם הנבא ואמרת כה אמר אדני יהוה הילילו הה ליום	
יחזקאל	יחזקאל ל	ג	כי קרוב יום וקרוב יום ליהוה יום ענן עת גוים יהיה	
יחזקאל	יחזקאל ל	ד	ובאה חרב במצרים והיתה חלחלה בכוש בנפל חלל במצרים ולקחו המונה ונהרסו יסודתיה	
יחזקאל	יחזקאל ל	ה	כוש ופוט ולוד וכל הערב וכוב ובני ארץ הברית אתם בחרב יפלו	
יחזקאל	יחזקאל ל	ו	כה אמר יהוה ונפלו סמכי מצרים וירד גאון עזה ממגדל סונה בחרב יפלו בה נאם אדני יהוה	
יחזקאל	יחזקאל ל	ז	ונשמו בתוך ארצות נשמות ועריו בתוך ערים נחרבות תהיינה	
יחזקאל	יחזקאל ל	ח	וידעו כי אני יהוה בתתי אש במצרים ונשברו כל עזריה	
יחזקאל	יחזקאל ל	ט	ביום ההוא יצאו מלאכים מלפני בצים להחריד את כוש בטח והיתה חלחלה בהם ביום מצרים כי הנה באה	
יחזקאל	יחזקאל ל	י	כה אמר אדני יהוה והשבתי את המון מצרים ביד נבוכדראצר מלך בבל	
יחזקאל	יחזקאל ל	יא	הוא ועמו אתו עריצי גוים מובאים לשחת הארץ והריקו חרבותם על מצרים ומלאו את הארץ חלל	
יחזקאל	יחזקאל ל	יב	ונתתי יארים חרבה ומכרתי את הארץ ביד רעים והשמתי ארץ ומלאה ביד זרים אני יהוה דברתי	
יחזקאל	יחזקאל ל	יג	כה אמר אדני יהוה והאבדתי גלולים והשבתי אלילים מנף ונשיא מארץ מצרים לא יהיה עוד ונתתי יראה בארץ מצרים	
יחזקאל	יחזקאל ל	יד	והשמתי את פתרוס ונתתי אש בצען ועשיתי שפטים בנא	
יחזקאל	יחזקאל ל	טו	ושפכתי חמתי על סין מעוז מצרים והכרתי את המון נא	
יחזקאל	יחזקאל ל	טז	ונתתי אש במצרים חול תחיל סין ונא תהיה להבקע ונף צרי יומם	
יחזקאל	יחזקאל ל	יז	בחורי און ופי בסת בחרב יפלו והנה בשבי תלכנה	
יחזקאל	יחזקאל ל	יח	ובתחפנחס חשך היום בשברי שם את מטות מצרים ונשבת בה גאון עזה היא ענן יכסנה ובנותיה בשבי תלכנה	
יחזקאל	יחזקאל ל	יט	ועשיתי שפטים במצרים וידעו כי אני יהוה	
יחזקאל	יחזקאל ל	כ	ויהי באחת עשרה שנה בראשון בשבעה לחדש היה דבר יהוה אלי לאמר	
יחזקאל	יחזקאל ל	כא	בן אדם את זרוע פרעה מלך מצרים שברתי והנה לא חבשה לתת רפאות לשום חתול לחבשה לחזקה לתפש בחרב	
יחזקאל	יחזקאל ל	כב	לכן כה אמר אדני יהוה הנני אל פרעה מלך מצרים ושברתי את זרעתיו את החזקה ואת הנשברת והפלתי את החרב מידו	
יחזקאל	יחזקאל ל	כג	והפצותי את מצרים בגוים וזריתם בארצות	
יחזקאל	יחזקאל ל	כד	וחזקתי את זרעות מלך בבל ונתתי את חרבי בידו ושברתי את זרעות פרעה ונאק נאקות חלל לפניו	
יחזקאל	יחזקאל ל	כה	והחזקתי את זרעות מלך בבל וזרעות פרעה תפלנה וידעו כי אני יהוה בתתי חרבי ביד מלך בבל ונטה אותה אל ארץ מצרים	
יחזקאל	יחזקאל ל	כו	והפצותי את מצרים בגוים וזריתי אותם בארצות וידעו כי אני יהוה	
יחזקאל	יחזקאל לא	א	ויהי באחת עשרה שנה בשלישי באחד לחדש היה דבר יהוה אלי לאמר	
יחזקאל	יחזקאל לא	ב	בן אדם אמר אל פרעה מלך מצרים ואל המונו אל מי דמית בגדלך	
יחזקאל	יחזקאל לא	ג	הנה אשור ארז בלבנון יפה ענף וחרש מצל וגבה קומה ובין עבתים היתה צמרתו	
יחזקאל	יחזקאל לא	ד	מים גדלוהו תהום רממתהו את נהרתיה הלך סביבות מטעה ואת תעלתיה שלחה אל כל עצי השדה	
יחזקאל	יחזקאל לא	ה	על כן גבהא קמתו מכל עצי השדה ותרבינה סרעפתיו ותארכנה פארתו ממים רבים בשלחו	
יחזקאל	יחזקאל לא	ו	בסעפתיו קננו כל עוף השמים ותחת פארתיו ילדו כל חית השדה ובצלו ישבו כל גוים רבים	
יחזקאל	יחזקאל לא	ז	וייף בגדלו בארך דליותיו כי היה שרשו אל מים רבים	
יחזקאל	יחזקאל לא	ח	ארזים לא עממהו בגן אלהים ברושים לא דמו אל סעפתיו וערמנים לא היו כפארתיו כל עץ בגן אלהים לא דמה אליו ביפיו	
יחזקאל	יחזקאל לא	ט	יפה עשיתיו ברב דליותיו ויקנאהו כל עצי עדן אשר בגן האלהים	
יחזקאל	יחזקאל לא	י	לכן כה אמר אדני יהוה יען אשר גבהת בקומה ויתן צמרתו אל בין עבותים ורם לבבו בגבהו	
יחזקאל	יחזקאל לא	יא	ואתנהו ביד איל גוים עשו יעשה לו כרשעו גרשתהו	
יחזקאל	יחזקאל לא	יב	ויכרתהו זרים עריצי גוים ויטשהו אל ההרים ובכל גאיות נפלו דליותיו ותשברנה פארתיו בכל אפיקי הארץ וירדו מצלו כל עמי הארץ ויטשהו	
יחזקאל	יחזקאל לא	יג	על מפלתו ישכנו כל עוף השמים ואל פארתיו היו כל חית השדה	
יחזקאל	יחזקאל לא	יד	למען אשר לא יגבהו בקומתם כל עצי מים ולא יתנו את צמרתם אל בין עבתים ולא יעמדו אליהם בגבהם כל שתי מים כי כלם נתנו למות אל ארץ תחתית בתוך בני אדם אל יורדי בור	
יחזקאל	יחזקאל לא	טו	כה אמר אדני יהוה ביום רדתו שאולה האבלתי כסתי עליו את תהום ואמנע נהרותיה ויכלאו מים רבים ואקדר עליו לבנון וכל עצי השדה עליו עלפה	
יחזקאל	יחזקאל לא	טז	מקול מפלתו הרעשתי גוים בהורדי אתו שאולה את יורדי בור וינחמו בארץ תחתית כל עצי עדן מבחר וטוב לבנון כל שתי מים	
יחזקאל	יחזקאל לא	יז	גם הם אתו ירדו שאולה אל חללי חרב וזרעו ישבו בצלו בתוך גוים	
יחזקאל	יחזקאל לא	יח	אל מי דמית ככה בכבוד ובגדל בעצי עדן והורדת את עצי עדן אל ארץ תחתית בתוך ערלים תשכב את חללי חרב הוא פרעה וכל המונה נאם אדני יהוה	
יחזקאל	יחזקאל לב	א	ויהי בשתי עשרה שנה בשני עשר חדש באחד לחדש היה דבר יהוה אלי לאמר	
יחזקאל	יחזקאל לב	ב	בן אדם שא קינה על פרעה מלך מצרים ואמרת אליו כפיר גוים נדמית ואתה כתנים בימים ותגח בנהרותיך ותדלח מים ברגליך ותרפס נהרותם	
יחזקאל	יחזקאל לב	ג	כה אמר אדני יהוה ופרשתי עליך את רשתי בקהל עמים רבים והעלוך בחרמי	
יחזקאל	יחזקאל לב	ד	ונטשתיך בארץ על פני השדה אטילך והשכנתי עליך כל עוף השמים והשבעתי ממך חית כל הארץ	
יחזקאל	יחזקאל לב	ה	ונתתי את בשרך על ההרים ומלאתי הגאיות רמותך	
יחזקאל	יחזקאל לב	ו	והשקיתי ארץ צפתך מדמך אל ההרים ואפקים ימלאון ממך	
יחזקאל	יחזקאל לב	ז	וכסיתי בכבותך שמים והקדרתי את ככביהם שמש בענן אכסנו וירח לא יאיר אורו	
יחזקאל	יחזקאל לב	ח	כל מאורי אור בשמים אקדירם עליך ונתתי חשך על ארצך נאם אדני יהוה	
יחזקאל	יחזקאל לב	ט	והכעסתי לב עמים רבים בהביאי שברך בגוים על ארצות אשר לא ידעתם	
יחזקאל	יחזקאל לב	י	והשמותי עליך עמים רבים ומלכיהם ישערו עליך שער בעופפי חרבי על פניהם וחרדו לרגעים איש לנפשו ביום מפלתך	
יחזקאל	יחזקאל לב	יא	כי כה אמר אדני יהוה חרב מלך בבל תבואך	
יחזקאל	יחזקאל לב	יב	בחרבות גבורים אפיל המונך עריצי גוים כלם ושדדו את גאון מצרים ונשמד כל המונה	
יחזקאל	יחזקאל לב	יג	והאבדתי את כל בהמתה מעל מים רבים ולא תדלחם רגל אדם עוד ופרסות בהמה לא תדלחם	
יחזקאל	יחזקאל לב	יד	אז אשקיע מימיהם ונהרותם כשמן אוליך נאם אדני יהוה	
יחזקאל	יחזקאל לב	טו	בתתי את ארץ מצרים שממה ונשמה ארץ ממלאה בהכותי את כל יושבי בה וידעו כי אני יהוה	
יחזקאל	יחזקאל לב	טז	קינה היא וקוננוה בנות הגוים תקוננה אותה על מצרים ועל כל המונה תקוננה אותה נאם אדני יהוה	
יחזקאל	יחזקאל לב	יז	ויהי בשתי עשרה שנה בחמשה עשר לחדש היה דבר יהוה אלי לאמר	
יחזקאל	יחזקאל לב	יח	בן אדם נהה על המון מצרים והורדהו אותה ובנות גוים אדרם אל ארץ תחתיות את יורדי בור	
יחזקאל	יחזקאל לב	יט	ממי נעמת רדה והשכבה את ערלים	
יחזקאל	יחזקאל לב	כ	בתוך חללי חרב יפלו חרב נתנה משכו אותה וכל המוניה	
יחזקאל	יחזקאל לב	כא	ידברו לו אלי גבורים מתוך שאול את עזריו ירדו שכבו הערלים חללי חרב	
יחזקאל	יחזקאל לב	כב	שם אשור וכל קהלה סביבותיו קברתיו כלם חללים הנפלים בחרב	
יחזקאל	יחזקאל לב	כג	אשר נתנו קברתיה בירכתי בור ויהי קהלה סביבות קברתה כלם חללים נפלים בחרב אשר נתנו חתית בארץ חיים	
יחזקאל	יחזקאל לב	כד	שם עילם וכל המונה סביבות קברתה כלם חללים הנפלים בחרב אשר ירדו ערלים אל ארץ תחתיות אשר נתנו חתיתם בארץ חיים וישאו כלמתם את יורדי בור	
יחזקאל	יחזקאל לב	כה	בתוך חללים נתנו משכב לה בכל המונה סביבותיו קברתה כלם ערלים חללי חרב כי נתן חתיתם בארץ חיים וישאו כלמתם את יורדי בור בתוך חללים נתן	
יחזקאל	יחזקאל לב	כו	שם משך תבל וכל המונה סביבותיו קברותיה כלם ערלים מחללי חרב כי נתנו חתיתם בארץ חיים	
יחזקאל	יחזקאל לב	כז	ולא ישכבו את גבורים נפלים מערלים אשר ירדו שאול בכלי מלחמתם ויתנו את חרבותם תחת ראשיהם ותהי עונתם על עצמותם כי חתית גבורים בארץ חיים	
יחזקאל	יחזקאל לב	כח	ואתה בתוך ערלים תשבר ותשכב את חללי חרב	
יחזקאל	יחזקאל לב	כט	שמה אדום מלכיה וכל נשיאיה אשר נתנו בגבורתם את חללי חרב המה את ערלים ישכבו ואת ירדי בור	
יחזקאל	יחזקאל לב	ל	שמה נסיכי צפון כלם וכל צדני אשר ירדו את חללים בחתיתם מגבורתם בושים וישכבו ערלים את חללי חרב וישאו כלמתם את יורדי בור	
יחזקאל	יחזקאל לב	לא	אותם יראה פרעה ונחם על כל המונה חללי חרב פרעה וכל חילו נאם אדני יהוה	
יחזקאל	יחזקאל לב	לב	כי נתתי את חתיתו בארץ חיים והשכב בתוך ערלים את חללי חרב פרעה וכל המונה נאם אדני יהוה	
יחזקאל	יחזקאל לג	א	ויהי דבר יהוה אלי לאמר	
יחזקאל	יחזקאל לג	ב	בן אדם דבר אל בני עמך ואמרת אליהם ארץ כי אביא עליה חרב ולקחו עם הארץ איש אחד מקציהם ונתנו אתו להם לצפה	
יחזקאל	יחזקאל לג	ג	וראה את החרב באה על הארץ ותקע בשופר והזהיר את העם	
יחזקאל	יחזקאל לג	ד	ושמע השמע את קול השופר ולא נזהר ותבוא חרב ותקחהו דמו בראשו יהיה	
יחזקאל	יחזקאל לג	ה	את קול השופר שמע ולא נזהר דמו בו יהיה והוא נזהר נפשו מלט	
יחזקאל	יחזקאל לג	ו	והצפה כי יראה את החרב באה ולא תקע בשופר והעם לא נזהר ותבוא חרב ותקח מהם נפש הוא בעונו נלקח ודמו מיד הצפה אדרש	
יחזקאל	יחזקאל לג	ז	ואתה בן אדם צפה נתתיך לבית ישראל ושמעת מפי דבר והזהרת אתם ממני	
יחזקאל	יחזקאל לג	ח	באמרי לרשע רשע מות תמות ולא דברת להזהיר רשע מדרכו הוא רשע בעונו ימות ודמו מידך אבקש	
יחזקאל	יחזקאל לג	ט	ואתה כי הזהרת רשע מדרכו לשוב ממנה ולא שב מדרכו הוא בעונו ימות ואתה נפשך הצלת	
יחזקאל	יחזקאל לג	י	ואתה בן אדם אמר אל בית ישראל כן אמרתם לאמר כי פשעינו וחטאתינו עלינו ובם אנחנו נמקים ואיך נחיה	
יחזקאל	יחזקאל לג	יא	אמר אליהם חי אני נאם אדני יהוה אם אחפץ במות הרשע כי אם בשוב רשע מדרכו וחיה שובו שובו מדרכיכם הרעים ולמה תמותו בית ישראל	
יחזקאל	יחזקאל לג	יב	ואתה בן אדם אמר אל בני עמך צדקת הצדיק לא תצילנו ביום פשעו ורשעת הרשע לא יכשל בה ביום שובו מרשעו וצדיק לא יוכל לחיות בה ביום חטאתו	
יחזקאל	יחזקאל לג	יג	באמרי לצדיק חיה יחיה והוא בטח על צדקתו ועשה עול כל צדקתו לא תזכרנה ובעולו אשר עשה בו ימות	
יחזקאל	יחזקאל לג	יד	ובאמרי לרשע מות תמות ושב מחטאתו ועשה משפט וצדקה	
יחזקאל	יחזקאל לג	טו	חבל ישיב רשע גזלה ישלם בחקות החיים הלך לבלתי עשות עול חיו יחיה לא ימות	
יחזקאל	יחזקאל לג	טז	כל חטאתו אשר חטא לא תזכרנה לו משפט וצדקה עשה חיו יחיה	
יחזקאל	יחזקאל לג	יז	ואמרו בני עמך לא יתכן דרך אדני והמה דרכם לא יתכן	
יחזקאל	יחזקאל לג	יח	בשוב צדיק מצדקתו ועשה עול ומת בהם	
יחזקאל	יחזקאל לג	יט	ובשוב רשע מרשעתו ועשה משפט וצדקה עליהם הוא יחיה	
יחזקאל	יחזקאל לג	כ	ואמרתם לא יתכן דרך אדני איש כדרכיו אשפוט אתכם בית ישראל	
יחזקאל	יחזקאל לג	כא	ויהי בשתי עשרה שנה בעשרי בחמשה לחדש לגלותנו בא אלי הפליט מירושלם לאמר הכתה העיר	
יחזקאל	יחזקאל לג	כב	ויד יהוה היתה אלי בערב לפני בוא הפליט ויפתח את פי עד בוא אלי בבקר ויפתח פי ולא נאלמתי עוד	
יחזקאל	יחזקאל לג	כג	ויהי דבר יהוה אלי לאמר	
יחזקאל	יחזקאל לג	כד	בן אדם ישבי החרבות האלה על אדמת ישראל אמרים לאמר אחד היה אברהם ויירש את הארץ ואנחנו רבים לנו נתנה הארץ למורשה	
יחזקאל	יחזקאל לג	כה	לכן אמר אליהם כה אמר אדני יהוה על הדם תאכלו ועינכם תשאו אל גלוליכם ודם תשפכו והארץ תירשו	
יחזקאל	יחזקאל לג	כו	עמדתם על חרבכם עשיתן תועבה ואיש את אשת רעהו טמאתם והארץ תירשו	
יחזקאל	יחזקאל לג	כז	כה תאמר אלהם כה אמר אדני יהוה חי אני אם לא אשר בחרבות בחרב יפלו ואשר על פני השדה לחיה נתתיו לאכלו ואשר במצדות ובמערות בדבר ימותו	
יחזקאל	יחזקאל לג	כח	ונתתי את הארץ שממה ומשמה ונשבת גאון עזה ושממו הרי ישראל מאין עובר	
יחזקאל	יחזקאל לג	כט	וידעו כי אני יהוה בתתי את הארץ שממה ומשמה על כל תועבתם אשר עשו	
יחזקאל	יחזקאל לג	ל	ואתה בן אדם בני עמך הנדברים בך אצל הקירות ובפתחי הבתים ודבר חד את אחד איש את אחיו לאמר באו נא ושמעו מה הדבר היוצא מאת יהוה	
יחזקאל	יחזקאל לג	לא	ויבואו אליך כמבוא עם וישבו לפניך עמי ושמעו את דבריך ואותם לא יעשו כי עגבים בפיהם המה עשים אחרי בצעם לבם הלך	
יחזקאל	יחזקאל לג	לב	והנך להם כשיר עגבים יפה קול ומטב נגן ושמעו את דבריך ועשים אינם אותם	
יחזקאל	יחזקאל לג	לג	ובבאה הנה באה וידעו כי נביא היה בתוכם	
יחזקאל	יחזקאל לד	א	ויהי דבר יהוה אלי לאמר	
יחזקאל	יחזקאל לד	ב	בן אדם הנבא על רועי ישראל הנבא ואמרת אליהם לרעים כה אמר אדני יהוה הוי רעי ישראל אשר היו רעים אותם הלוא הצאן ירעו הרעים	
יחזקאל	יחזקאל לד	ג	את החלב תאכלו ואת הצמר תלבשו הבריאה תזבחו הצאן לא תרעו	
יחזקאל	יחזקאל לד	ד	את הנחלות לא חזקתם ואת החולה לא רפאתם ולנשברת לא חבשתם ואת הנדחת לא השבתם ואת האבדת לא בקשתם ובחזקה רדיתם אתם ובפרך	
יחזקאל	יחזקאל לד	ה	ותפוצינה מבלי רעה ותהיינה לאכלה לכל חית השדה ותפוצינה	
יחזקאל	יחזקאל לד	ו	ישגו צאני בכל ההרים ועל כל גבעה רמה ועל כל פני הארץ נפצו צאני ואין דורש ואין מבקש	
יחזקאל	יחזקאל לד	ז	לכן רעים שמעו את דבר יהוה	
יחזקאל	יחזקאל לד	ח	חי אני נאם אדני יהוה אם לא יען היות צאני לבז ותהיינה צאני לאכלה לכל חית השדה מאין רעה ולא דרשו רעי את צאני וירעו הרעים אותם ואת צאני לא רעו	
יחזקאל	יחזקאל לד	ט	לכן הרעים שמעו דבר יהוה	
יחזקאל	יחזקאל לד	י	כה אמר אדני יהוה הנני אל הרעים ודרשתי את צאני מידם והשבתים מרעות צאן ולא ירעו עוד הרעים אותם והצלתי צאני מפיהם ולא תהיין להם לאכלה	
יחזקאל	יחזקאל לד	יא	כי כה אמר אדני יהוה הנני אני ודרשתי את צאני ובקרתים	
יחזקאל	יחזקאל לד	יב	כבקרת רעה עדרו ביום היותו בתוך צאנו נפרשות כן אבקר את צאני והצלתי אתהם מכל המקומת אשר נפצו שם ביום ענן וערפל	
יחזקאל	יחזקאל לד	יג	והוצאתים מן העמים וקבצתים מן הארצות והביאתים אל אדמתם ורעיתים אל הרי ישראל באפיקים ובכל מושבי הארץ	
יחזקאל	יחזקאל לד	יד	במרעה טוב ארעה אתם ובהרי מרום ישראל יהיה נוהם שם תרבצנה בנוה טוב ומרעה שמן תרעינה אל הרי ישראל	
יחזקאל	יחזקאל לד	טו	אני ארעה צאני ואני ארביצם נאם אדני יהוה	
יחזקאל	יחזקאל לד	טז	את האבדת אבקש ואת הנדחת אשיב ולנשברת אחבש ואת החולה אחזק ואת השמנה ואת החזקה אשמיד ארענה במשפט	
יחזקאל	יחזקאל לד	יז	ואתנה צאני כה אמר אדני יהוה הנני שפט בין שה לשה לאילים ולעתודים	
יחזקאל	יחזקאל לד	יח	המעט מכם המרעה הטוב תרעו ויתר מרעיכם תרמסו ברגליכם ומשקע מים תשתו ואת הנותרים ברגליכם תרפשון	
יחזקאל	יחזקאל לד	יט	וצאני מרמס רגליכם תרעינה ומרפש רגליכם תשתינה	
יחזקאל	יחזקאל לד	כ	לכן כה אמר אדני יהוה אליהם הנני אני ושפטתי בין שה בריה ובין שה רזה	
יחזקאל	יחזקאל לד	כא	יען בצד ובכתף תהדפו ובקרניכם תנגחו כל הנחלות עד אשר הפיצותם אותנה אל החוצה	
יחזקאל	יחזקאל לד	כב	והושעתי לצאני ולא תהיינה עוד לבז ושפטתי בין שה לשה	
יחזקאל	יחזקאל לד	כג	והקמתי עליהם רעה אחד ורעה אתהן את עבדי דויד הוא ירעה אתם והוא יהיה להן לרעה	
יחזקאל	יחזקאל לד	כד	ואני יהוה אהיה להם לאלהים ועבדי דוד נשיא בתוכם אני יהוה דברתי	
יחזקאל	יחזקאל לד	כה	וכרתי להם ברית שלום והשבתי חיה רעה מן הארץ וישבו במדבר לבטח וישנו ביערים	
יחזקאל	יחזקאל לד	כו	ונתתי אותם וסביבות גבעתי ברכה והורדתי הגשם בעתו גשמי ברכה יהיו	
יחזקאל	יחזקאל לד	כז	ונתן עץ השדה את פריו והארץ תתן יבולה והיו על אדמתם לבטח וידעו כי אני יהוה בשברי את מטות עלם והצלתים מיד העבדים בהם	
יחזקאל	יחזקאל לד	כח	ולא יהיו עוד בז לגוים וחית הארץ לא תאכלם וישבו לבטח ואין מחריד	
יחזקאל	יחזקאל לד	כט	והקמתי להם מטע לשם ולא יהיו עוד אספי רעב בארץ ולא ישאו עוד כלמת הגוים	
יחזקאל	יחזקאל לד	ל	וידעו כי אני יהוה אלהיהם אתם והמה עמי בית ישראל נאם אדני יהוה	
יחזקאל	יחזקאל לד	לא	ואתן צאני צאן מרעיתי אדם אתם אני אלהיכם נאם אדני יהוה	
יחזקאל	יחזקאל לה	א	ויהי דבר יהוה אלי לאמר	
יחזקאל	יחזקאל לה	ב	בן אדם שים פניך על הר שעיר והנבא עליו	
יחזקאל	יחזקאל לה	ג	ואמרת לו כה אמר אדני יהוה הנני אליך הר שעיר ונטיתי ידי עליך ונתתיך שממה ומשמה	
יחזקאל	יחזקאל לה	ד	עריך חרבה אשים ואתה שממה תהיה וידעת כי אני יהוה	
יחזקאל	יחזקאל לה	ה	יען היות לך איבת עולם ותגר את בני ישראל על ידי חרב בעת אידם בעת עון קץ	
יחזקאל	יחזקאל לה	ו	לכן חי אני נאם אדני יהוה כי לדם אעשך ודם ירדפך אם לא דם שנאת ודם ירדפך	
יחזקאל	יחזקאל לה	ז	ונתתי את הר שעיר לשממה ושממה והכרתי ממנו עבר ושב	
יחזקאל	יחזקאל לה	ח	ומלאתי את הריו חלליו גבעותיך וגאותיך וכל אפיקיך חללי חרב יפלו בהם	
יחזקאל	יחזקאל לה	ט	שממות עולם אתנך ועריך לא תישבנה וידעתם כי אני יהוה	
יחזקאל	יחזקאל לה	י	יען אמרך את שני הגוים ואת שתי הארצות לי תהיינה וירשנוה ויהוה שם היה	
יחזקאל	יחזקאל לה	יא	לכן חי אני נאם אדני יהוה ועשיתי כאפך וכקנאתך אשר עשיתה משנאתיך בם ונודעתי בם כאשר אשפטך	
יחזקאל	יחזקאל לה	יב	וידעת כי אני יהוה שמעתי את כל נאצותיך אשר אמרת על הרי ישראל לאמר שממה לנו נתנו לאכלה	
יחזקאל	יחזקאל לה	יג	ותגדילו עלי בפיכם והעתרתם עלי דבריכם אני שמעתי	
יחזקאל	יחזקאל לה	יד	כה אמר אדני יהוה כשמח כל הארץ שממה אעשה לך	
יחזקאל	יחזקאל לה	טו	כשמחתך לנחלת בית ישראל על אשר שממה כן אעשה לך שממה תהיה הר שעיר וכל אדום כלה וידעו כי אני יהוה	
יחזקאל	יחזקאל לו	א	ואתה בן אדם הנבא אל הרי ישראל ואמרת הרי ישראל שמעו דבר יהוה	
יחזקאל	יחזקאל לו	ב	כה אמר אדני יהוה יען אמר האויב עליכם האח ובמות עולם למורשה היתה לנו	
יחזקאל	יחזקאל לו	ג	לכן הנבא ואמרת כה אמר אדני יהוה יען ביען שמות ושאף אתכם מסביב להיותכם מורשה לשארית הגוים ותעלו על שפת לשון ודבת עם	
יחזקאל	יחזקאל לו	ד	לכן הרי ישראל שמעו דבר אדני יהוה כה אמר אדני יהוה להרים ולגבעות לאפיקים ולגאיות ולחרבות השממות ולערים הנעזבות אשר היו לבז וללעג לשארית הגוים אשר מסביב	
יחזקאל	יחזקאל לו	ה	לכן כה אמר אדני יהוה אם לא באש קנאתי דברתי על שארית הגוים ועל אדום כלא אשר נתנו את ארצי להם למורשה בשמחת כל לבב בשאט נפש למען מגרשה לבז	
יחזקאל	יחזקאל לו	ו	לכן הנבא על אדמת ישראל ואמרת להרים ולגבעות לאפיקים ולגאיות כה אמר אדני יהוה הנני בקנאתי ובחמתי דברתי יען כלמת גוים נשאתם	
יחזקאל	יחזקאל לו	ז	לכן כה אמר אדני יהוה אני נשאתי את ידי אם לא הגוים אשר לכם מסביב המה כלמתם ישאו	
יחזקאל	יחזקאל לו	ח	ואתם הרי ישראל ענפכם תתנו ופריכם תשאו לעמי ישראל כי קרבו לבוא	
יחזקאל	יחזקאל לו	ט	כי הנני אליכם ופניתי אליכם ונעבדתם ונזרעתם	
יחזקאל	יחזקאל לו	י	והרביתי עליכם אדם כל בית ישראל כלה ונשבו הערים והחרבות תבנינה	
יחזקאל	יחזקאל לו	יא	והרביתי עליכם אדם ובהמה ורבו ופרו והושבתי אתכם כקדמותיכם והטבתי מראשתיכם וידעתם כי אני יהוה	
יחזקאל	יחזקאל לו	יב	והולכתי עליכם אדם את עמי ישראל וירשוך והיית להם לנחלה ולא תוסף עוד לשכלם	
יחזקאל	יחזקאל לו	יג	כה אמר אדני יהוה יען אמרים לכם אכלת אדם אתי ומשכלת גויך היית	
יחזקאל	יחזקאל לו	יד	לכן אדם לא תאכלי עוד וגויך לא תכשלי עוד נאם אדני יהוה	
יחזקאל	יחזקאל לו	טו	ולא אשמיע אליך עוד כלמת הגוים וחרפת עמים לא תשאי עוד וגויך לא תכשלי עוד נאם אדני יהוה	
יחזקאל	יחזקאל לו	טז	ויהי דבר יהוה אלי לאמר	
יחזקאל	יחזקאל לו	יז	בן אדם בית ישראל ישבים על אדמתם ויטמאו אותה בדרכם ובעלילותם כטמאת הנדה היתה דרכם לפני	
יחזקאל	יחזקאל לו	יח	ואשפך חמתי עליהם על הדם אשר שפכו על הארץ ובגלוליהם טמאוה	
יחזקאל	יחזקאל לו	יט	ואפיץ אתם בגוים ויזרו בארצות כדרכם וכעלילותם שפטתים	
יחזקאל	יחזקאל לו	כ	ויבוא אל הגוים אשר באו שם ויחללו את שם קדשי באמר להם עם יהוה אלה ומארצו יצאו	
יחזקאל	יחזקאל לו	כא	ואחמל על שם קדשי אשר חללוהו בית ישראל בגוים אשר באו שמה	
יחזקאל	יחזקאל לו	כב	לכן אמר לבית ישראל כה אמר אדני יהוה לא למענכם אני עשה בית ישראל כי אם לשם קדשי אשר חללתם בגוים אשר באתם שם	
יחזקאל	יחזקאל לו	כג	וקדשתי את שמי הגדול המחלל בגוים אשר חללתם בתוכם וידעו הגוים כי אני יהוה נאם אדני יהוה בהקדשי בכם לעיניהם	
יחזקאל	יחזקאל לו	כד	ולקחתי אתכם מן הגוים וקבצתי אתכם מכל הארצות והבאתי אתכם אל אדמתכם	
יחזקאל	יחזקאל לו	כה	וזרקתי עליכם מים טהורים וטהרתם מכל טמאותיכם ומכל גלוליכם אטהר אתכם	
יחזקאל	יחזקאל לו	כו	ונתתי לכם לב חדש ורוח חדשה אתן בקרבכם והסרתי את לב האבן מבשרכם ונתתי לכם לב בשר	
יחזקאל	יחזקאל לו	כז	ואת רוחי אתן בקרבכם ועשיתי את אשר בחקי תלכו ומשפטי תשמרו ועשיתם	
יחזקאל	יחזקאל לו	כח	וישבתם בארץ אשר נתתי לאבתיכם והייתם לי לעם ואנכי אהיה לכם לאלהים	
יחזקאל	יחזקאל לו	כט	והושעתי אתכם מכל טמאותיכם וקראתי אל הדגן והרביתי אתו ולא אתן עליכם רעב	
יחזקאל	יחזקאל לו	ל	והרביתי את פרי העץ ותנובת השדה למען אשר לא תקחו עוד חרפת רעב בגוים	
יחזקאל	יחזקאל לו	לא	וזכרתם את דרכיכם הרעים ומעלליכם אשר לא טובים ונקטתם בפניכם על עונתיכם ועל תועבותיכם	
יחזקאל	יחזקאל לו	לב	לא למענכם אני עשה נאם אדני יהוה יודע לכם בושו והכלמו מדרכיכם בית ישראל	
יחזקאל	יחזקאל לו	לג	כה אמר אדני יהוה ביום טהרי אתכם מכל עונותיכם והושבתי את הערים ונבנו החרבות	
יחזקאל	יחזקאל לו	לד	והארץ הנשמה תעבד תחת אשר היתה שממה לעיני כל עובר	
יחזקאל	יחזקאל לו	לה	ואמרו הארץ הלזו הנשמה היתה כגן עדן והערים החרבות והנשמות והנהרסות בצורות ישבו	
יחזקאל	יחזקאל לו	לו	וידעו הגוים אשר ישארו סביבותיכם כי אני יהוה בניתי הנהרסות נטעתי הנשמה אני יהוה דברתי ועשיתי	
יחזקאל	יחזקאל לו	לז	כה אמר אדני יהוה עוד זאת אדרש לבית ישראל לעשות להם ארבה אתם כצאן אדם	
יחזקאל	יחזקאל לו	לח	כצאן קדשים כצאן ירושלם במועדיה כן תהיינה הערים החרבות מלאות צאן אדם וידעו כי אני יהוה	
יחזקאל	יחזקאל לז	א	היתה עלי יד יהוה ויוצאני ברוח יהוה ויניחני בתוך הבקעה והיא מלאה עצמות	
יחזקאל	יחזקאל לז	ב	והעבירני עליהם סביב סביב והנה רבות מאד על פני הבקעה והנה יבשות מאד	
יחזקאל	יחזקאל לז	ג	ויאמר אלי בן אדם התחיינה העצמות האלה ואמר אדני יהוה אתה ידעת	
יחזקאל	יחזקאל לז	ד	ויאמר אלי הנבא על העצמות האלה ואמרת אליהם העצמות היבשות שמעו דבר יהוה	
יחזקאל	יחזקאל לז	ה	כה אמר אדני יהוה לעצמות האלה הנה אני מביא בכם רוח וחייתם	
יחזקאל	יחזקאל לז	ו	ונתתי עליכם גדים והעלתי עליכם בשר וקרמתי עליכם עור ונתתי בכם רוח וחייתם וידעתם כי אני יהוה	
יחזקאל	יחזקאל לז	ז	ונבאתי כאשר צויתי ויהי קול כהנבאי והנה רעש ותקרבו עצמות עצם אל עצמו	
יחזקאל	יחזקאל לז	ח	וראיתי והנה עליהם גדים ובשר עלה ויקרם עליהם עור מלמעלה ורוח אין בהם	
יחזקאל	יחזקאל לז	ט	ויאמר אלי הנבא אל הרוח הנבא בן אדם ואמרת אל הרוח כה אמר אדני יהוה מארבע רוחות באי הרוח ופחי בהרוגים האלה ויחיו	
יחזקאל	יחזקאל לז	י	והנבאתי כאשר צוני ותבוא בהם הרוח ויחיו ויעמדו על רגליהם חיל גדול מאד מאד	
יחזקאל	יחזקאל לז	יא	ויאמר אלי בן אדם העצמות האלה כל בית ישראל המה הנה אמרים יבשו עצמותינו ואבדה תקותנו נגזרנו לנו	
יחזקאל	יחזקאל לז	יב	לכן הנבא ואמרת אליהם כה אמר אדני יהוה הנה אני פתח את קברותיכם והעליתי אתכם מקברותיכם עמי והבאתי אתכם אל אדמת ישראל	
יחזקאל	יחזקאל לז	יג	וידעתם כי אני יהוה בפתחי את קברותיכם ובהעלותי אתכם מקברותיכם עמי	
יחזקאל	יחזקאל לז	יד	ונתתי רוחי בכם וחייתם והנחתי אתכם על אדמתכם וידעתם כי אני יהוה דברתי ועשיתי נאם יהוה	
יחזקאל	יחזקאל לז	טו	ויהי דבר יהוה אלי לאמר	
יחזקאל	יחזקאל לז	טז	ואתה בן אדם קח לך עץ אחד וכתב עליו ליהודה ולבני ישראל חברו ולקח עץ אחד וכתוב עליו ליוסף עץ אפרים וכל בית ישראל חברו	
יחזקאל	יחזקאל לז	יז	וקרב אתם אחד אל אחד לך לעץ אחד והיו לאחדים בידך	
יחזקאל	יחזקאל לז	יח	וכאשר יאמרו אליך בני עמך לאמר הלוא תגיד לנו מה אלה לך	
יחזקאל	יחזקאל לז	יט	דבר אלהם כה אמר אדני יהוה הנה אני לקח את עץ יוסף אשר ביד אפרים ושבטי ישראל חברו ונתתי אותם עליו את עץ יהודה ועשיתם לעץ אחד והיו אחד בידי	
יחזקאל	יחזקאל לז	כ	והיו העצים אשר תכתב עליהם בידך לעיניהם	
יחזקאל	יחזקאל לז	כא	ודבר אליהם כה אמר אדני יהוה הנה אני לקח את בני ישראל מבין הגוים אשר הלכו שם וקבצתי אתם מסביב והבאתי אותם אל אדמתם	
יחזקאל	יחזקאל לז	כב	ועשיתי אתם לגוי אחד בארץ בהרי ישראל ומלך אחד יהיה לכלם למלך ולא יהיה עוד לשני גוים ולא יחצו עוד לשתי ממלכות עוד	
יחזקאל	יחזקאל לז	כג	ולא יטמאו עוד בגלוליהם ובשקוציהם ובכל פשעיהם והושעתי אתם מכל מושבתיהם אשר חטאו בהם וטהרתי אותם והיו לי לעם ואני אהיה להם לאלהים	
יחזקאל	יחזקאל לז	כד	ועבדי דוד מלך עליהם ורועה אחד יהיה לכלם ובמשפטי ילכו וחקתי ישמרו ועשו אותם	
יחזקאל	יחזקאל לז	כה	וישבו על הארץ אשר נתתי לעבדי ליעקב אשר ישבו בה אבותיכם וישבו עליה המה ובניהם ובני בניהם עד עולם ודוד עבדי נשיא להם לעולם	
יחזקאל	יחזקאל לז	כו	וכרתי להם ברית שלום ברית עולם יהיה אותם ונתתים והרביתי אותם ונתתי את מקדשי בתוכם לעולם	
יחזקאל	יחזקאל לז	כז	והיה משכני עליהם והייתי להם לאלהים והמה יהיו לי לעם	
יחזקאל	יחזקאל לז	כח	וידעו הגוים כי אני יהוה מקדש את ישראל בהיות מקדשי בתוכם לעולם	
יחזקאל	יחזקאל לח	א	ויהי דבר יהוה אלי לאמר	
יחזקאל	יחזקאל לח	ב	בן אדם שים פניך אל גוג ארץ המגוג נשיא ראש משך ותבל והנבא עליו	
יחזקאל	יחזקאל לח	ג	ואמרת כה אמר אדני יהוה הנני אליך גוג נשיא ראש משך ותבל	
יחזקאל	יחזקאל לח	ד	ושובבתיך ונתתי חחים בלחייך והוצאתי אותך ואת כל חילך סוסים ופרשים לבשי מכלול כלם קהל רב צנה ומגן תפשי חרבות כלם	
יחזקאל	יחזקאל לח	ה	פרס כוש ופוט אתם כלם מגן וכובע	
יחזקאל	יחזקאל לח	ו	גמר וכל אגפיה בית תוגרמה ירכתי צפון ואת כל אגפיו עמים רבים אתך	
יחזקאל	יחזקאל לח	ז	הכן והכן לך אתה וכל קהלך הנקהלים עליך והיית להם למשמר	
יחזקאל	יחזקאל לח	ח	מימים רבים תפקד באחרית השנים תבוא אל ארץ משובבת מחרב מקבצת מעמים רבים על הרי ישראל אשר היו לחרבה תמיד והיא מעמים הוצאה וישבו לבטח כלם	
יחזקאל	יחזקאל לח	ט	ועלית כשאה תבוא כענן לכסות הארץ תהיה אתה וכל אגפיך ועמים רבים אותך	
יחזקאל	יחזקאל לח	י	כה אמר אדני יהוה והיה ביום ההוא יעלו דברים על לבבך וחשבת מחשבת רעה	
יחזקאל	יחזקאל לח	יא	ואמרת אעלה על ארץ פרזות אבוא השקטים ישבי לבטח כלם ישבים באין חומה ובריח ודלתים אין להם	
יחזקאל	יחזקאל לח	יב	לשלל שלל ולבז בז להשיב ידך על חרבות נושבת ואל עם מאסף מגוים עשה מקנה וקנין ישבי על טבור הארץ	
יחזקאל	יחזקאל לח	יג	שבא ודדן וסחרי תרשיש וכל כפריה יאמרו לך הלשלל שלל אתה בא הלבז בז הקהלת קהלך לשאת כסף וזהב לקחת מקנה וקנין לשלל שלל גדול	
יחזקאל	יחזקאל לח	יד	לכן הנבא בן אדם ואמרת לגוג כה אמר אדני יהוה הלוא ביום ההוא בשבת עמי ישראל לבטח תדע	
יחזקאל	יחזקאל לח	טו	ובאת ממקומך מירכתי צפון אתה ועמים רבים אתך רכבי סוסים כלם קהל גדול וחיל רב	
יחזקאל	יחזקאל לח	טז	ועלית על עמי ישראל כענן לכסות הארץ באחרית הימים תהיה והבאותיך על ארצי למען דעת הגוים אתי בהקדשי בך לעיניהם גוג	
יחזקאל	יחזקאל לח	יז	כה אמר אדני יהוה האתה הוא אשר דברתי בימים קדמונים ביד עבדי נביאי ישראל הנבאים בימים ההם שנים להביא אתך עליהם	
יחזקאל	יחזקאל לח	יח	והיה ביום ההוא ביום בוא גוג על אדמת ישראל נאם אדני יהוה תעלה חמתי באפי	
יחזקאל	יחזקאל לח	יט	ובקנאתי באש עברתי דברתי אם לא ביום ההוא יהיה רעש גדול על אדמת ישראל	
יחזקאל	יחזקאל לח	כ	ורעשו מפני דגי הים ועוף השמים וחית השדה וכל הרמש הרמש על האדמה וכל האדם אשר על פני האדמה ונהרסו ההרים ונפלו המדרגות וכל חומה לארץ תפול	
יחזקאל	יחזקאל לח	כא	וקראתי עליו לכל הרי חרב נאם אדני יהוה חרב איש באחיו תהיה	
יחזקאל	יחזקאל לח	כב	ונשפטתי אתו בדבר ובדם וגשם שוטף ואבני אלגביש אש וגפרית אמטיר עליו ועל אגפיו ועל עמים רבים אשר אתו	
יחזקאל	יחזקאל לח	כג	והתגדלתי והתקדשתי ונודעתי לעיני גוים רבים וידעו כי אני יהוה	
יחזקאל	יחזקאל לט	א	ואתה בן אדם הנבא על גוג ואמרת כה אמר אדני יהוה הנני אליך גוג נשיא ראש משך ותבל	
יחזקאל	יחזקאל לט	ב	ושבבתיך וששאתיך והעליתיך מירכתי צפון והבאותך על הרי ישראל	
יחזקאל	יחזקאל לט	ג	והכיתי קשתך מיד שמאולך וחציך מיד ימינך אפיל	
יחזקאל	יחזקאל לט	ד	על הרי ישראל תפול אתה וכל אגפיך ועמים אשר אתך לעיט צפור כל כנף וחית השדה נתתיך לאכלה	
יחזקאל	יחזקאל לט	ה	על פני השדה תפול כי אני דברתי נאם אדני יהוה	
יחזקאל	יחזקאל לט	ו	ושלחתי אש במגוג ובישבי האיים לבטח וידעו כי אני יהוה	
יחזקאל	יחזקאל לט	ז	ואת שם קדשי אודיע בתוך עמי ישראל ולא אחל את שם קדשי עוד וידעו הגוים כי אני יהוה קדוש בישראל	
יחזקאל	יחזקאל לט	ח	הנה באה ונהיתה נאם אדני יהוה הוא היום אשר דברתי	
יחזקאל	יחזקאל לט	ט	ויצאו ישבי ערי ישראל ובערו והשיקו בנשק ומגן וצנה בקשת ובחצים ובמקל יד וברמח ובערו בהם אש שבע שנים	
יחזקאל	יחזקאל לט	י	ולא ישאו עצים מן השדה ולא יחטבו מן היערים כי בנשק יבערו אש ושללו את שלליהם ובזזו את בזזיהם נאם אדני יהוה	
יחזקאל	יחזקאל לט	יא	והיה ביום ההוא אתן לגוג מקום שם קבר בישראל גי העברים קדמת הים וחסמת היא את העברים וקברו שם את גוג ואת כל המונה וקראו גיא המון גוג	
יחזקאל	יחזקאל לט	יב	וקברום בית ישראל למען טהר את הארץ שבעה חדשים	
יחזקאל	יחזקאל לט	יג	וקברו כל עם הארץ והיה להם לשם יום הכבדי נאם אדני יהוה	
יחזקאל	יחזקאל לט	יד	ואנשי תמיד יבדילו עברים בארץ מקברים את העברים את הנותרים על פני הארץ לטהרה מקצה שבעה חדשים יחקרו	
יחזקאל	יחזקאל לט	טו	ועברו העברים בארץ וראה עצם אדם ובנה אצלו ציון עד קברו אתו המקברים אל גיא המון גוג	
יחזקאל	יחזקאל לט	טז	וגם שם עיר המונה וטהרו הארץ	
יחזקאל	יחזקאל לט	יז	ואתה בן אדם כה אמר אדני יהוה אמר לצפור כל כנף ולכל חית השדה הקבצו ובאו האספו מסביב על זבחי אשר אני זבח לכם זבח גדול על הרי ישראל ואכלתם בשר ושתיתם דם	
יחזקאל	יחזקאל לט	יח	בשר גבורים תאכלו ודם נשיאי הארץ תשתו אילים כרים ועתודים פרים מריאי בשן כלם	
יחזקאל	יחזקאל לט	יט	ואכלתם חלב לשבעה ושתיתם דם לשכרון מזבחי אשר זבחתי לכם	
יחזקאל	יחזקאל לט	כ	ושבעתם על שלחני סוס ורכב גבור וכל איש מלחמה נאם אדני יהוה	
יחזקאל	יחזקאל לט	כא	ונתתי את כבודי בגוים וראו כל הגוים את משפטי אשר עשיתי ואת ידי אשר שמתי בהם	
יחזקאל	יחזקאל לט	כב	וידעו בית ישראל כי אני יהוה אלהיהם מן היום ההוא והלאה	
יחזקאל	יחזקאל לט	כג	וידעו הגוים כי בעונם גלו בית ישראל על אשר מעלו בי ואסתר פני מהם ואתנם ביד צריהם ויפלו בחרב כלם	
יחזקאל	יחזקאל לט	כד	כטמאתם וכפשעיהם עשיתי אתם ואסתר פני מהם	
יחזקאל	יחזקאל לט	כה	לכן כה אמר אדני יהוה עתה אשיב את שבית יעקב ורחמתי כל בית ישראל וקנאתי לשם קדשי	
יחזקאל	יחזקאל לט	כו	ונשו את כלמתם ואת כל מעלם אשר מעלו בי בשבתם על אדמתם לבטח ואין מחריד	
יחזקאל	יחזקאל לט	כז	בשובבי אותם מן העמים וקבצתי אתם מארצות איביהם ונקדשתי בם לעיני הגוים רבים	
יחזקאל	יחזקאל לט	כח	וידעו כי אני יהוה אלהיהם בהגלותי אתם אל הגוים וכנסתים על אדמתם ולא אותיר עוד מהם שם	
יחזקאל	יחזקאל לט	כט	ולא אסתיר עוד פני מהם אשר שפכתי את רוחי על בית ישראל נאם אדני יהוה	
יחזקאל	יחזקאל מ	א	בעשרים וחמש שנה לגלותנו בראש השנה בעשור לחדש בארבע עשרה שנה אחר אשר הכתה העיר בעצם היום הזה היתה עלי יד יהוה ויבא אתי שמה	
יחזקאל	יחזקאל מ	ב	במראות אלהים הביאני אל ארץ ישראל ויניחני אל הר גבה מאד ועליו כמבנה עיר מנגב	
יחזקאל	יחזקאל מ	ג	ויביא אותי שמה והנה איש מראהו כמראה נחשת ופתיל פשתים בידו וקנה המדה והוא עמד בשער	
יחזקאל	יחזקאל מ	ד	וידבר אלי האיש בן אדם ראה בעיניך ובאזניך שמע ושים לבך לכל אשר אני מראה אותך כי למען הראותכה הבאתה הנה הגד את כל אשר אתה ראה לבית ישראל	
יחזקאל	יחזקאל מ	ה	והנה חומה מחוץ לבית סביב סביב וביד האיש קנה המדה שש אמות באמה וטפח וימד את רחב הבנין קנה אחד וקומה קנה אחד	
יחזקאל	יחזקאל מ	ו	ויבוא אל שער אשר פניו דרך הקדימה ויעל במעלותו וימד את סף השער קנה אחד רחב ואת סף אחד קנה אחד רחב	
יחזקאל	יחזקאל מ	ז	והתא קנה אחד ארך וקנה אחד רחב ובין התאים חמש אמות וסף השער מאצל אולם השער מהבית קנה אחד	
יחזקאל	יחזקאל מ	ח	וימד את אלם השער מהבית קנה אחד	
יחזקאל	יחזקאל מ	ט	וימד את אלם השער שמנה אמות ואילו שתים אמות ואלם השער מהבית	
יחזקאל	יחזקאל מ	י	ותאי השער דרך הקדים שלשה מפה ושלשה מפה מדה אחת לשלשתם ומדה אחת לאילם מפה ומפו	
יחזקאל	יחזקאל מ	יא	וימד את רחב פתח השער עשר אמות ארך השער שלוש עשרה אמות	
יחזקאל	יחזקאל מ	יב	וגבול לפני התאות אמה אחת ואמה אחת גבול מפה והתא שש אמות מפו ושש אמות מפו	
יחזקאל	יחזקאל מ	יג	וימד את השער מגג התא לגגו רחב עשרים וחמש אמות פתח נגד פתח	
יחזקאל	יחזקאל מ	יד	ויעש את אילים ששים אמה ואל איל החצר השער סביב סביב	
יחזקאל	יחזקאל מ	טו	ועל פני השער היאתון על לפני אלם השער הפנימי חמשים אמה	
יחזקאל	יחזקאל מ	טז	וחלנות אטמות אל התאים ואל אליהמה לפנימה לשער סביב סביב וכן לאלמות וחלונות סביב סביב לפנימה ואל איל תמרים	
יחזקאל	יחזקאל מ	יז	ויביאני אל החצר החיצונה והנה לשכות ורצפה עשוי לחצר סביב סביב שלשים לשכות אל הרצפה	
יחזקאל	יחזקאל מ	יח	והרצפה אל כתף השערים לעמת ארך השערים הרצפה התחתונה	
יחזקאל	יחזקאל מ	יט	וימד רחב מלפני השער התחתונה לפני החצר הפנימי מחוץ מאה אמה הקדים והצפון	
יחזקאל	יחזקאל מ	כ	והשער אשר פניו דרך הצפון לחצר החיצונה מדד ארכו ורחבו	
יחזקאל	יחזקאל מ	כא	ותאו שלושה מפו ושלשה מפו ואילו ואלמו היה כמדת השער הראשון חמשים אמה ארכו ורחב חמש ועשרים באמה	
יחזקאל	יחזקאל מ	כב	וחלונו ואלמו ותמרו כמדת השער אשר פניו דרך הקדים ובמעלות שבע יעלו בו ואילמו לפניהם	
יחזקאל	יחזקאל מ	כג	ושער לחצר הפנימי נגד השער לצפון ולקדים וימד משער אל שער מאה אמה	
יחזקאל	יחזקאל מ	כד	ויולכני דרך הדרום והנה שער דרך הדרום ומדד אילו ואילמו כמדות האלה	
יחזקאל	יחזקאל מ	כה	וחלונים לו ולאילמו סביב סביב כהחלנות האלה חמשים אמה ארך ורחב חמש ועשרים אמה	
יחזקאל	יחזקאל מ	כו	ומעלות שבעה עלותו ואלמו לפניהם ותמרים לו אחד מפו ואחד מפו אל אילו	
יחזקאל	יחזקאל מ	כז	ושער לחצר הפנימי דרך הדרום וימד משער אל השער דרך הדרום מאה אמות	
יחזקאל	יחזקאל מ	כח	ויביאני אל חצר הפנימי בשער הדרום וימד את השער הדרום כמדות האלה	
יחזקאל	יחזקאל מ	כט	ותאו ואילו ואלמו כמדות האלה וחלונות לו ולאלמו סביב סביב חמשים אמה ארך ורחב עשרים וחמש אמות	
יחזקאל	יחזקאל מ	ל	ואלמות סביב סביב ארך חמש ועשרים אמה ורחב חמש אמות	
יחזקאל	יחזקאל מ	לא	ואלמו אל חצר החצונה ותמרים אל אילו ומעלות שמונה מעלו	
יחזקאל	יחזקאל מ	לב	ויביאני אל החצר הפנימי דרך הקדים וימד את השער כמדות האלה	
יחזקאל	יחזקאל מ	לג	ותאו ואלו ואלמו כמדות האלה וחלונות לו ולאלמו סביב סביב ארך חמשים אמה ורחב חמש ועשרים אמה	
יחזקאל	יחזקאל מ	לד	ואלמו לחצר החיצונה ותמרים אל אלו מפו ומפו ושמנה מעלות מעלו	
יחזקאל	יחזקאל מ	לה	ויביאני אל שער הצפון ומדד כמדות האלה	
יחזקאל	יחזקאל מ	לו	תאו אלו ואלמו וחלונות לו סביב סביב ארך חמשים אמה ורחב חמש ועשרים אמה	
יחזקאל	יחזקאל מ	לז	ואילו לחצר החיצונה ותמרים אל אילו מפו ומפו ושמנה מעלות מעלו	
יחזקאל	יחזקאל מ	לח	ולשכה ופתחה באילים השערים שם ידיחו את העלה	
יחזקאל	יחזקאל מ	לט	ובאלם השער שנים שלחנות מפו ושנים שלחנות מפה לשחוט אליהם העולה והחטאת והאשם	
יחזקאל	יחזקאל מ	מ	ואל הכתף מחוצה לעולה לפתח השער הצפונה שנים שלחנות ואל הכתף האחרת אשר לאלם השער שנים שלחנות	
יחזקאל	יחזקאל מ	מא	ארבעה שלחנות מפה וארבעה שלחנות מפה לכתף השער שמונה שלחנות אליהם ישחטו	
יחזקאל	יחזקאל מ	מב	וארבעה שלחנות לעולה אבני גזית ארך אמה אחת וחצי ורחב אמה אחת וחצי וגבה אמה אחת אליהם ויניחו את הכלים אשר ישחטו את העולה בם והזבח	
יחזקאל	יחזקאל מ	מג	והשפתים טפח אחד מוכנים בבית סביב סביב ואל השלחנות בשר הקרבן	
יחזקאל	יחזקאל מ	מד	ומחוצה לשער הפנימי לשכות שרים בחצר הפנימי אשר אל כתף שער הצפון ופניהם דרך הדרום אחד אל כתף שער הקדים פני דרך הצפן	
יחזקאל	יחזקאל מ	מה	וידבר אלי זה הלשכה אשר פניה דרך הדרום לכהנים שמרי משמרת הבית	
יחזקאל	יחזקאל מ	מו	והלשכה אשר פניה דרך הצפון לכהנים שמרי משמרת המזבח המה בני צדוק הקרבים מבני לוי אל יהוה לשרתו	
יחזקאל	יחזקאל מ	מז	וימד את החצר ארך מאה אמה ורחב מאה אמה מרבעת והמזבח לפני הבית	
יחזקאל	יחזקאל מ	מח	ויבאני אל אלם הבית וימד אל אלם חמש אמות מפה וחמש אמות מפה ורחב השער שלש אמות מפו ושלש אמות מפו	
יחזקאל	יחזקאל מ	מט	ארך האלם עשרים אמה ורחב עשתי עשרה אמה ובמעלות אשר יעלו אליו ועמדים אל האילים אחד מפה ואחד מפה	
יחזקאל	יחזקאל מא	א	ויביאני אל ההיכל וימד את האילים שש אמות רחב מפו ושש אמות רחב מפו רחב האהל	
יחזקאל	יחזקאל מא	ב	ורחב הפתח עשר אמות וכתפות הפתח חמש אמות מפו וחמש אמות מפו וימד ארכו ארבעים אמה ורחב עשרים אמה	
יחזקאל	יחזקאל מא	ג	ובא לפנימה וימד איל הפתח שתים אמות והפתח שש אמות ורחב הפתח שבע אמות	
יחזקאל	יחזקאל מא	ד	וימד את ארכו עשרים אמה ורחב עשרים אמה אל פני ההיכל ויאמר אלי זה קדש הקדשים	
יחזקאל	יחזקאל מא	ה	וימד קיר הבית שש אמות ורחב הצלע ארבע אמות סביב סביב לבית סביב	
יחזקאל	יחזקאל מא	ו	והצלעות צלע אל צלע שלוש ושלשים פעמים ובאות בקיר אשר לבית לצלעות סביב סביב להיות אחוזים ולא יהיו אחוזים בקיר הבית	
יחזקאל	יחזקאל מא	ז	ורחבה ונסבה למעלה למעלה לצלעות כי מוסב הבית למעלה למעלה סביב סביב לבית על כן רחב לבית למעלה וכן התחתונה יעלה על העליונה לתיכונה	
יחזקאל	יחזקאל מא	ח	וראיתי לבית גבה סביב סביב מיסדות הצלעות מלו הקנה שש אמות אצילה	
יחזקאל	יחזקאל מא	ט	רחב הקיר אשר לצלע אל החוץ חמש אמות ואשר מנח בית צלעות אשר לבית	
יחזקאל	יחזקאל מא	י	ובין הלשכות רחב עשרים אמה סביב לבית סביב סביב	
יחזקאל	יחזקאל מא	יא	ופתח הצלע למנח פתח אחד דרך הצפון ופתח אחד לדרום ורחב מקום המנח חמש אמות סביב סביב	
יחזקאל	יחזקאל מא	יב	והבנין אשר אל פני הגזרה פאת דרך הים רחב שבעים אמה וקיר הבנין חמש אמות רחב סביב סביב וארכו תשעים אמה	
יחזקאל	יחזקאל מא	יג	ומדד את הבית ארך מאה אמה והגזרה והבניה וקירותיה ארך מאה אמה	
יחזקאל	יחזקאל מא	יד	ורחב פני הבית והגזרה לקדים מאה אמה	
יחזקאל	יחזקאל מא	טו	ומדד ארך הבנין אל פני הגזרה אשר על אחריה ואתוקיהא מפו ומפו מאה אמה וההיכל הפנימי ואלמי החצר	
יחזקאל	יחזקאל מא	טז	הספים והחלונים האטמות והאתיקים סביב לשלשתם נגד הסף שחיף עץ סביב סביב והארץ עד החלנות והחלנות מכסות	
יחזקאל	יחזקאל מא	יז	על מעל הפתח ועד הבית הפנימי ולחוץ ואל כל הקיר סביב סביב בפנימי ובחיצון מדות	
יחזקאל	יחזקאל מא	יח	ועשוי כרובים ותמרים ותמרה בין כרוב לכרוב ושנים פנים לכרוב	
יחזקאל	יחזקאל מא	יט	ופני אדם אל התמרה מפו ופני כפיר אל התמרה מפו עשוי אל כל הבית סביב סביב	
יחזקאל	יחזקאל מא	כ	מהארץ עד מעל הפתח הכרובים והתמרים עשוים וקיר ההיכל	
יחזקאל	יחזקאל מא	כא	ההיכל מזוזת רבעה ופני הקדש המראה כמראה	
יחזקאל	יחזקאל מא	כב	המזבח עץ שלוש אמות גבה וארכו שתים אמות ומקצעותיו לו וארכו וקירתיו עץ וידבר אלי זה השלחן אשר לפני יהוה	
יחזקאל	יחזקאל מא	כג	ושתים דלתות להיכל ולקדש	
יחזקאל	יחזקאל מא	כד	ושתים דלתות לדלתות שתים מוסבות דלתות שתים לדלת אחת ושתי דלתות לאחרת	
יחזקאל	יחזקאל מא	כה	ועשויה אליהן אל דלתות ההיכל כרובים ותמרים כאשר עשוים לקירות ועב עץ אל פני האולם מהחוץ	
יחזקאל	יחזקאל מא	כו	וחלונים אטמות ותמרים מפו ומפו אל כתפות האולם וצלעות הבית והעבים	
יחזקאל	יחזקאל מב	א	ויוצאני אל החצר החיצונה הדרך דרך הצפון ויבאני אל הלשכה אשר נגד הגזרה ואשר נגד הבנין אל הצפון	
יחזקאל	יחזקאל מב	ב	אל פני ארך אמות המאה פתח הצפון והרחב חמשים אמות	
יחזקאל	יחזקאל מב	ג	נגד העשרים אשר לחצר הפנימי ונגד רצפה אשר לחצר החיצונה אתיק אל פני אתיק בשלשים	
יחזקאל	יחזקאל מב	ד	ולפני הלשכות מהלך עשר אמות רחב אל הפנימית דרך אמה אחת ופתחיהם לצפון	
יחזקאל	יחזקאל מב	ה	והלשכות העליונת קצרות כי יוכלו אתיקים מהנה מהתחתנות ומהתכנות בנין	
יחזקאל	יחזקאל מב	ו	כי משלשות הנה ואין להן עמודים כעמודי החצרות על כן נאצל מהתחתונות ומהתיכנות מהארץ	
יחזקאל	יחזקאל מב	ז	וגדר אשר לחוץ לעמת הלשכות דרך החצר החצונה אל פני הלשכות ארכו חמשים אמה	
יחזקאל	יחזקאל מב	ח	כי ארך הלשכות אשר לחצר החצונה חמשים אמה והנה על פני ההיכל מאה אמה	
יחזקאל	יחזקאל מב	ט	ומתחתה לשכות האלה המבוא מהקדים בבאו להנה מהחצר החצנה	
יחזקאל	יחזקאל מב	י	ברחב גדר החצר דרך הקדים אל פני הגזרה ואל פני הבנין לשכות	
יחזקאל	יחזקאל מב	יא	ודרך לפניהם כמראה הלשכות אשר דרך הצפון כארכן כן רחבן וכל מוצאיהן וכמשפטיהן וכפתחיהן	
יחזקאל	יחזקאל מב	יב	וכפתחי הלשכות אשר דרך הדרום פתח בראש דרך דרך בפני הגדרת הגינה דרך הקדים בבואן	
יחזקאל	יחזקאל מב	יג	ויאמר אלי לשכות הצפון לשכות הדרום אשר אל פני הגזרה הנה לשכות הקדש אשר יאכלו שם הכהנים אשר קרובים ליהוה קדשי הקדשים שם יניחו קדשי הקדשים והמנחה והחטאת והאשם כי המקום קדש	
יחזקאל	יחזקאל מב	יד	בבאם הכהנים ולא יצאו מהקדש אל החצר החיצונה ושם יניחו בגדיהם אשר ישרתו בהן כי קדש הנה ילבשו בגדים אחרים וקרבו אל אשר לעם	
יחזקאל	יחזקאל מב	טו	וכלה את מדות הבית הפנימי והוציאני דרך השער אשר פניו דרך הקדים ומדדו סביב סביב	
יחזקאל	יחזקאל מב	טז	מדד רוח הקדים בקנה המדה חמש אמות קנים בקנה המדה סביב	
יחזקאל	יחזקאל מב	יז	מדד רוח הצפון חמש מאות קנים בקנה המדה סביב	
יחזקאל	יחזקאל מב	יח	את רוח הדרום מדד חמש מאות קנים בקנה המדה	
יחזקאל	יחזקאל מב	יט	סבב אל רוח הים מדד חמש מאות קנים בקנה המדה	
יחזקאל	יחזקאל מב	כ	לארבע רוחות מדדו חומה לו סביב סביב ארך חמש מאות ורחב חמש מאות להבדיל בין הקדש לחל	
יחזקאל	יחזקאל מג	א	ויולכני אל השער שער אשר פנה דרך הקדים	
יחזקאל	יחזקאל מג	ב	והנה כבוד אלהי ישראל בא מדרך הקדים וקולו כקול מים רבים והארץ האירה מכבדו	
יחזקאל	יחזקאל מג	ג	וכמראה המראה אשר ראיתי כמראה אשר ראיתי בבאי לשחת את העיר ומראות כמראה אשר ראיתי אל נהר כבר ואפל אל פני	
יחזקאל	יחזקאל מג	ד	וכבוד יהוה בא אל הבית דרך שער אשר פניו דרך הקדים	
יחזקאל	יחזקאל מג	ה	ותשאני רוח ותביאני אל החצר הפנימי והנה מלא כבוד יהוה הבית	
יחזקאל	יחזקאל מג	ו	ואשמע מדבר אלי מהבית ואיש היה עמד אצלי	
יחזקאל	יחזקאל מג	ז	ויאמר אלי בן אדם את מקום כסאי ואת מקום כפות רגלי אשר אשכן שם בתוך בני ישראל לעולם ולא יטמאו עוד בית ישראל שם קדשי המה ומלכיהם בזנותם ובפגרי מלכיהם במותם	
יחזקאל	יחזקאל מג	ח	בתתם ספם את ספי ומזוזתם אצל מזוזתי והקיר ביני וביניהם וטמאו את שם קדשי בתועבותם אשר עשו ואכל אתם באפי	
יחזקאל	יחזקאל מג	ט	עתה ירחקו את זנותם ופגרי מלכיהם ממני ושכנתי בתוכם לעולם	
יחזקאל	יחזקאל מג	י	אתה בן אדם הגד את בית ישראל את הבית ויכלמו מעונותיהם ומדדו את תכנית	
יחזקאל	יחזקאל מג	יא	ואם נכלמו מכל אשר עשו צורת הבית ותכונתו ומוצאיו ומובאיו וכל צורתו ואת כל חקתיו וכל צורתו וכל תורתו הודע אותם וכתב לעיניהם וישמרו את כל צורתו ואת כל חקתיו ועשו אותם	
יחזקאל	יחזקאל מג	יב	זאת תורת הבית על ראש ההר כל גבלו סביב סביב קדש קדשים הנה זאת תורת הבית	
יחזקאל	יחזקאל מג	יג	ואלה מדות המזבח באמות אמה אמה וטפח וחיק האמה ואמה רחב וגבולה אל שפתה סביב זרת האחד וזה גב המזבח	
יחזקאל	יחזקאל מג	יד	ומחיק הארץ עד העזרה התחתונה שתים אמות ורחב אמה אחת ומהעזרה הקטנה עד העזרה הגדולה ארבע אמות ורחב האמה	
יחזקאל	יחזקאל מג	טו	וההראל ארבע אמות ומהאראיל ולמעלה הקרנות ארבע	
יחזקאל	יחזקאל מג	טז	והאראיל שתים עשרה ארך בשתים עשרה רחב רבוע אל ארבעת רבעיו	
יחזקאל	יחזקאל מג	יז	והעזרה ארבע עשרה ארך בארבע עשרה רחב אל ארבעת רבעיה והגבול סביב אותה חצי האמה והחיק לה אמה סביב ומעלתהו פנות קדים	
יחזקאל	יחזקאל מג	יח	ויאמר אלי בן אדם כה אמר אדני יהוה אלה חקות המזבח ביום העשותו להעלות עליו עולה ולזרק עליו דם	
יחזקאל	יחזקאל מג	יט	ונתתה אל הכהנים הלוים אשר הם מזרע צדוק הקרבים אלי נאם אדני יהוה לשרתני פר בן בקר לחטאת	
יחזקאל	יחזקאל מג	כ	ולקחת מדמו ונתתה על ארבע קרנתיו ואל ארבע פנות העזרה ואל הגבול סביב וחטאת אותו וכפרתהו	
יחזקאל	יחזקאל מג	כא	ולקחת את הפר החטאת ושרפו במפקד הבית מחוץ למקדש	
יחזקאל	יחזקאל מג	כב	וביום השני תקריב שעיר עזים תמים לחטאת וחטאו את המזבח כאשר חטאו בפר	
יחזקאל	יחזקאל מג	כג	בכלותך מחטא תקריב פר בן בקר תמים ואיל מן הצאן תמים	
יחזקאל	יחזקאל מג	כד	והקרבתם לפני יהוה והשליכו הכהנים עליהם מלח והעלו אותם עלה ליהוה	
יחזקאל	יחזקאל מג	כה	שבעת ימים תעשה שעיר חטאת ליום ופר בן בקר ואיל מן הצאן תמימים יעשו	
יחזקאל	יחזקאל מג	כו	שבעת ימים יכפרו את המזבח וטהרו אתו ומלאו ידו	
יחזקאל	יחזקאל מג	כז	ויכלו את הימים והיה ביום השמיני והלאה יעשו הכהנים על המזבח את עולותיכם ואת שלמיכם ורצאתי אתכם נאם אדני יהוה	
יחזקאל	יחזקאל מד	א	וישב אתי דרך שער המקדש החיצון הפנה קדים והוא סגור	
יחזקאל	יחזקאל מד	ב	ויאמר אלי יהוה השער הזה סגור יהיה לא יפתח ואיש לא יבא בו כי יהוה אלהי ישראל בא בו והיה סגור	
יחזקאל	יחזקאל מד	ג	את הנשיא נשיא הוא ישב בו לאכול לחם לפני יהוה מדרך אלם השער יבוא ומדרכו יצא	
יחזקאל	יחזקאל מד	ד	ויביאני דרך שער הצפון אל פני הבית וארא והנה מלא כבוד יהוה את בית יהוה ואפל אל פני	
יחזקאל	יחזקאל מד	ה	ויאמר אלי יהוה בן אדם שים לבך וראה בעיניך ובאזניך שמע את כל אשר אני מדבר אתך לכל חקות בית יהוה ולכל תורתו ושמת לבך למבוא הבית בכל מוצאי המקדש	
יחזקאל	יחזקאל מד	ו	ואמרת אל מרי אל בית ישראל כה אמר אדני יהוה רב לכם מכל תועבותיכם בית ישראל	
יחזקאל	יחזקאל מד	ז	בהביאכם בני נכר ערלי לב וערלי בשר להיות במקדשי לחללו את ביתי בהקריבכם את לחמי חלב ודם ויפרו את בריתי אל כל תועבותיכם	
יחזקאל	יחזקאל מד	ח	ולא שמרתם משמרת קדשי ותשימון לשמרי משמרתי במקדשי לכם	
יחזקאל	יחזקאל מד	ט	כה אמר אדני יהוה כל בן נכר ערל לב וערל בשר לא יבוא אל מקדשי לכל בן נכר אשר בתוך בני ישראל	
יחזקאל	יחזקאל מד	י	כי אם הלוים אשר רחקו מעלי בתעות ישראל אשר תעו מעלי אחרי גלוליהם ונשאו עונם	
יחזקאל	יחזקאל מד	יא	והיו במקדשי משרתים פקדות אל שערי הבית ומשרתים את הבית המה ישחטו את העלה ואת הזבח לעם והמה יעמדו לפניהם לשרתם	
יחזקאל	יחזקאל מד	יב	יען אשר ישרתו אותם לפני גלוליהם והיו לבית ישראל למכשול עון על כן נשאתי ידי עליהם נאם אדני יהוה ונשאו עונם	
יחזקאל	יחזקאל מד	יג	ולא יגשו אלי לכהן לי ולגשת על כל קדשי אל קדשי הקדשים ונשאו כלמתם ותועבותם אשר עשו	
יחזקאל	יחזקאל מד	יד	ונתתי אותם שמרי משמרת הבית לכל עבדתו ולכל אשר יעשה בו	
יחזקאל	יחזקאל מד	טו	והכהנים הלוים בני צדוק אשר שמרו את משמרת מקדשי בתעות בני ישראל מעלי המה יקרבו אלי לשרתני ועמדו לפני להקריב לי חלב ודם נאם אדני יהוה	
יחזקאל	יחזקאל מד	טז	המה יבאו אל מקדשי והמה יקרבו אל שלחני לשרתני ושמרו את משמרתי	
יחזקאל	יחזקאל מד	יז	והיה בבואם אל שערי החצר הפנימית בגדי פשתים ילבשו ולא יעלה עליהם צמר בשרתם בשערי החצר הפנימית וביתה	
יחזקאל	יחזקאל מד	יח	פארי פשתים יהיו על ראשם ומכנסי פשתים יהיו על מתניהם לא יחגרו ביזע	
יחזקאל	יחזקאל מד	יט	ובצאתם אל החצר החיצונה אל החצר החיצונה אל העם יפשטו את בגדיהם אשר המה משרתם בם והניחו אותם בלשכת הקדש ולבשו בגדים אחרים ולא יקדשו את העם בבגדיהם	
יחזקאל	יחזקאל מד	כ	וראשם לא יגלחו ופרע לא ישלחו כסום יכסמו את ראשיהם	
יחזקאל	יחזקאל מד	כא	ויין לא ישתו כל כהן בבואם אל החצר הפנימית	
יחזקאל	יחזקאל מד	כב	ואלמנה וגרושה לא יקחו להם לנשים כי אם בתולת מזרע בית ישראל והאלמנה אשר תהיה אלמנה מכהן יקחו	
יחזקאל	יחזקאל מד	כג	ואת עמי יורו בין קדש לחל ובין טמא לטהור יודעם	
יחזקאל	יחזקאל מד	כד	ועל ריב המה יעמדו לשפט במשפטי ושפטהו ואת תורתי ואת חקתי בכל מועדי ישמרו ואת שבתותי יקדשו	
יחזקאל	יחזקאל מד	כה	ואל מת אדם לא יבוא לטמאה כי אם לאב ולאם ולבן ולבת לאח ולאחות אשר לא היתה לאיש יטמאו	
יחזקאל	יחזקאל מד	כו	ואחרי טהרתו שבעת ימים יספרו לו	
יחזקאל	יחזקאל מד	כז	וביום באו אל הקדש אל החצר הפנימית לשרת בקדש יקריב חטאתו נאם אדני יהוה	
יחזקאל	יחזקאל מד	כח	והיתה להם לנחלה אני נחלתם ואחזה לא תתנו להם בישראל אני אחזתם	
יחזקאל	יחזקאל מד	כט	המנחה והחטאת והאשם המה יאכלום וכל חרם בישראל להם יהיה	
יחזקאל	יחזקאל מד	ל	וראשית כל בכורי כל וכל תרומת כל מכל תרומותיכם לכהנים יהיה וראשית ערסותיכם תתנו לכהן להניח ברכה אל ביתך	
יחזקאל	יחזקאל מד	לא	כל נבלה וטרפה מן העוף ומן הבהמה לא יאכלו הכהנים	
יחזקאל	יחזקאל מה	א	ובהפילכם את הארץ בנחלה תרימו תרומה ליהוה קדש מן הארץ ארך חמשה ועשרים אלף ארך ורחב עשרה אלף קדש הוא בכל גבולה סביב	
יחזקאל	יחזקאל מה	ב	יהיה מזה אל הקדש חמש מאות בחמש מאות מרבע סביב וחמשים אמה מגרש לו סביב	
יחזקאל	יחזקאל מה	ג	ומן המדה הזאת תמוד ארך חמש ועשרים אלף ורחב עשרת אלפים ובו יהיה המקדש קדש קדשים	
יחזקאל	יחזקאל מה	ד	קדש מן הארץ הוא לכהנים משרתי המקדש יהיה הקרבים לשרת את יהוה והיה להם מקום לבתים ומקדש למקדש	
יחזקאל	יחזקאל מה	ה	וחמשה ועשרים אלף ארך ועשרת אלפים רחב יהיה ללוים משרתי הבית להם לאחזה עשרים לשכת	
יחזקאל	יחזקאל מה	ו	ואחזת העיר תתנו חמשת אלפים רחב וארך חמשה ועשרים אלף לעמת תרומת הקדש לכל בית ישראל יהיה	
יחזקאל	יחזקאל מה	ז	ולנשיא מזה ומזה לתרומת הקדש ולאחזת העיר אל פני תרומת הקדש ואל פני אחזת העיר מפאת ים ימה ומפאת קדמה קדימה וארך לעמות אחד החלקים מגבול ים אל גבול קדימה	
יחזקאל	יחזקאל מה	ח	לארץ יהיה לו לאחזה בישראל ולא יונו עוד נשיאי את עמי והארץ יתנו לבית ישראל לשבטיהם	
יחזקאל	יחזקאל מה	ט	כה אמר אדני יהוה רב לכם נשיאי ישראל חמס ושד הסירו ומשפט וצדקה עשו הרימו גרשתיכם מעל עמי נאם אדני יהוה	
יחזקאל	יחזקאל מה	י	מאזני צדק ואיפת צדק ובת צדק יהי לכם	
יחזקאל	יחזקאל מה	יא	האיפה והבת תכן אחד יהיה לשאת מעשר החמר הבת ועשירת החמר האיפה אל החמר יהיה מתכנתו	
יחזקאל	יחזקאל מה	יב	והשקל עשרים גרה עשרים שקלים חמשה ועשרים שקלים עשרה וחמשה שקל המנה יהיה לכם	
יחזקאל	יחזקאל מה	יג	זאת התרומה אשר תרימו ששית האיפה מחמר החטים וששיתם האיפה מחמר השערים	
יחזקאל	יחזקאל מה	יד	וחק השמן הבת השמן מעשר הבת מן הכר עשרת הבתים חמר כי עשרת הבתים חמר	
יחזקאל	יחזקאל מה	טו	ושה אחת מן הצאן מן המאתים ממשקה ישראל למנחה ולעולה ולשלמים לכפר עליהם נאם אדני יהוה	
יחזקאל	יחזקאל מה	טז	כל העם הארץ יהיו אל התרומה הזאת לנשיא בישראל	
יחזקאל	יחזקאל מה	יז	ועל הנשיא יהיה העולות והמנחה והנסך בחגים ובחדשים ובשבתות בכל מועדי בית ישראל הוא יעשה את החטאת ואת המנחה ואת העולה ואת השלמים לכפר בעד בית ישראל	
יחזקאל	יחזקאל מה	יח	כה אמר אדני יהוה בראשון באחד לחדש תקח פר בן בקר תמים וחטאת את המקדש	
יחזקאל	יחזקאל מה	יט	ולקח הכהן מדם החטאת ונתן אל מזוזת הבית ואל ארבע פנות העזרה למזבח ועל מזוזת שער החצר הפנימית	
יחזקאל	יחזקאל מה	כ	וכן תעשה בשבעה בחדש מאיש שגה ומפתי וכפרתם את הבית	
יחזקאל	יחזקאל מה	כא	בראשון בארבעה עשר יום לחדש יהיה לכם הפסח חג שבעות ימים מצות יאכל	
יחזקאל	יחזקאל מה	כב	ועשה הנשיא ביום ההוא בעדו ובעד כל עם הארץ פר חטאת	
יחזקאל	יחזקאל מה	כג	ושבעת ימי החג יעשה עולה ליהוה שבעת פרים ושבעת אילים תמימם ליום שבעת הימים וחטאת שעיר עזים ליום	
יחזקאל	יחזקאל מה	כד	ומנחה איפה לפר ואיפה לאיל יעשה ושמן הין לאיפה	
יחזקאל	יחזקאל מה	כה	בשביעי בחמשה עשר יום לחדש בחג יעשה כאלה שבעת הימים כחטאת כעלה וכמנחה וכשמן	
יחזקאל	יחזקאל מו	א	כה אמר אדני יהוה שער החצר הפנימית הפנה קדים יהיה סגור ששת ימי המעשה וביום השבת יפתח וביום החדש יפתח	
יחזקאל	יחזקאל מו	ב	ובא הנשיא דרך אולם השער מחוץ ועמד על מזוזת השער ועשו הכהנים את עולתו ואת שלמיו והשתחוה על מפתן השער ויצא והשער לא יסגר עד הערב	
יחזקאל	יחזקאל מו	ג	והשתחוו עם הארץ פתח השער ההוא בשבתות ובחדשים לפני יהוה	
יחזקאל	יחזקאל מו	ד	והעלה אשר יקרב הנשיא ליהוה ביום השבת ששה כבשים תמימם ואיל תמים	
יחזקאל	יחזקאל מו	ה	ומנחה איפה לאיל ולכבשים מנחה מתת ידו ושמן הין לאיפה	
יחזקאל	יחזקאל מו	ו	וביום החדש פר בן בקר תמימם וששת כבשם ואיל תמימם יהיו	
יחזקאל	יחזקאל מו	ז	ואיפה לפר ואיפה לאיל יעשה מנחה ולכבשים כאשר תשיג ידו ושמן הין לאיפה	
יחזקאל	יחזקאל מו	ח	ובבוא הנשיא דרך אולם השער יבוא ובדרכו יצא	
יחזקאל	יחזקאל מו	ט	ובבוא עם הארץ לפני יהוה במועדים הבא דרך שער צפון להשתחות יצא דרך שער נגב והבא דרך שער נגב יצא דרך שער צפונה לא ישוב דרך השער אשר בא בו כי נכחו יצאו	
יחזקאל	יחזקאל מו	י	והנשיא בתוכם בבואם יבוא ובצאתם יצאו	
יחזקאל	יחזקאל מו	יא	ובחגים ובמועדים תהיה המנחה איפה לפר ואיפה לאיל ולכבשים מתת ידו ושמן הין לאיפה	
יחזקאל	יחזקאל מו	יב	וכי יעשה הנשיא נדבה עולה או שלמים נדבה ליהוה ופתח לו את השער הפנה קדים ועשה את עלתו ואת שלמיו כאשר יעשה ביום השבת ויצא וסגר את השער אחרי צאתו	
יחזקאל	יחזקאל מו	יג	וכבש בן שנתו תמים תעשה עולה ליום ליהוה בבקר בבקר תעשה אתו	
יחזקאל	יחזקאל מו	יד	ומנחה תעשה עליו בבקר בבקר ששית האיפה ושמן שלישית ההין לרס את הסלת מנחה ליהוה חקות עולם תמיד	
יחזקאל	יחזקאל מו	טו	ועשו את הכבש ואת המנחה ואת השמן בבקר בבקר עולת תמיד	
יחזקאל	יחזקאל מו	טז	כה אמר אדני יהוה כי יתן הנשיא מתנה לאיש מבניו נחלתו היא לבניו תהיה אחזתם היא בנחלה	
יחזקאל	יחזקאל מו	יז	וכי יתן מתנה מנחלתו לאחד מעבדיו והיתה לו עד שנת הדרור ושבת לנשיא אך נחלתו בניו להם תהיה	
יחזקאל	יחזקאל מו	יח	ולא יקח הנשיא מנחלת העם להונתם מאחזתם מאחזתו ינחל את בניו למען אשר לא יפצו עמי איש מאחזתו	
יחזקאל	יחזקאל מו	יט	ויביאני במבוא אשר על כתף השער אל הלשכות הקדש אל הכהנים הפנות צפונה והנה שם מקום בירכתם ימה	
יחזקאל	יחזקאל מו	כ	ויאמר אלי זה המקום אשר יבשלו שם הכהנים את האשם ואת החטאת אשר יאפו את המנחה לבלתי הוציא אל החצר החיצונה לקדש את העם	
יחזקאל	יחזקאל מו	כא	ויוציאני אל החצר החיצנה ויעבירני אל ארבעת מקצועי החצר והנה חצר במקצע החצר חצר במקצע החצר	
יחזקאל	יחזקאל מו	כב	בארבעת מקצעות החצר חצרות קטרות ארבעים ארך ושלשים רחב מדה אחת לארבעתם מהקצעות	
יחזקאל	יחזקאל מו	כג	וטור סביב בהם סביב לארבעתם ומבשלות עשוי מתחת הטירות סביב	
יחזקאל	יחזקאל מו	כד	ויאמר אלי אלה בית המבשלים אשר יבשלו שם משרתי הבית את זבח העם	
יחזקאל	יחזקאל מז	א	וישבני אל פתח הבית והנה מים יצאים מתחת מפתן הבית קדימה כי פני הבית קדים והמים ירדים מתחת מכתף הבית הימנית מנגב למזבח	
יחזקאל	יחזקאל מז	ב	ויוצאני דרך שער צפונה ויסבני דרך חוץ אל שער החוץ דרך הפונה קדים והנה מים מפכים מן הכתף הימנית	
יחזקאל	יחזקאל מז	ג	בצאת האיש קדים וקו בידו וימד אלף באמה ויעברני במים מי אפסים	
יחזקאל	יחזקאל מז	ד	וימד אלף ויעברני במים מים ברכים וימד אלף ויעברני מי מתנים	
יחזקאל	יחזקאל מז	ה	וימד אלף נחל אשר לא אוכל לעבר כי גאו המים מי שחו נחל אשר לא יעבר	
יחזקאל	יחזקאל מז	ו	ויאמר אלי הראית בן אדם ויולכני וישבני שפת הנחל	
יחזקאל	יחזקאל מז	ז	בשובני והנה אל שפת הנחל עץ רב מאד מזה ומזה	
יחזקאל	יחזקאל מז	ח	ויאמר אלי המים האלה יוצאים אל הגלילה הקדמונה וירדו על הערבה ובאו הימה אל הימה המוצאים ונרפאו המים	
יחזקאל	יחזקאל מז	ט	והיה כל נפש חיה אשר ישרץ אל כל אשר יבוא שם נחלים יחיה והיה הדגה רבה מאד כי באו שמה המים האלה וירפאו וחי כל אשר יבוא שמה הנחל	
יחזקאל	יחזקאל מז	י	והיה יעמדו עליו דוגים מעין גדי ועד עין עגלים משטוח לחרמים יהיו למינה תהיה דגתם כדגת הים הגדול רבה מאד	
יחזקאל	יחזקאל מז	יא	בצאתו וגבאיו ולא ירפאו למלח נתנו	
יחזקאל	יחזקאל מז	יב	ועל הנחל יעלה על שפתו מזה ומזה כל עץ מאכל לא יבול עלהו ולא יתם פריו לחדשיו יבכר כי מימיו מן המקדש המה יוצאים והיו פריו למאכל ועלהו לתרופה	
יחזקאל	יחזקאל מז	יג	כה אמר אדני יהוה גה גבול אשר תתנחלו את הארץ לשני עשר שבטי ישראל יוסף חבלים	
יחזקאל	יחזקאל מז	יד	ונחלתם אותה איש כאחיו אשר נשאתי את ידי לתתה לאבתיכם ונפלה הארץ הזאת לכם בנחלה	
יחזקאל	יחזקאל מז	טו	וזה גבול הארץ לפאת צפונה מן הים הגדול הדרך חתלן לבוא צדדה	
יחזקאל	יחזקאל מז	טז	חמת ברותה סברים אשר בין גבול דמשק ובין גבול חמת חצר התיכון אשר אל גבול חורן	
יחזקאל	יחזקאל מז	יז	והיה גבול מן הים חצר עינון גבול דמשק וצפון צפונה וגבול חמת ואת פאת צפון	
יחזקאל	יחזקאל מז	יח	ופאת קדים מבין חורן ומבין דמשק ומבין הגלעד ומבין ארץ ישראל הירדן מגבול על הים הקדמוני תמדו ואת פאת קדימה	
יחזקאל	יחזקאל מז	יט	ופאת נגב תימנה מתמר עד מי מריבות קדש נחלה אל הים הגדול ואת פאת תימנה נגבה	
יחזקאל	יחזקאל מז	כ	ופאת ים הים הגדול מגבול עד נכח לבוא חמת זאת פאת ים	
יחזקאל	יחזקאל מז	כא	וחלקתם את הארץ הזאת לכם לשבטי ישראל	
יחזקאל	יחזקאל מז	כב	והיה תפלו אותה בנחלה לכם ולהגרים הגרים בתוככם אשר הולדו בנים בתוככם והיו לכם כאזרח בבני ישראל אתכם יפלו בנחלה בתוך שבטי ישראל	
יחזקאל	יחזקאל מז	כג	והיה בשבט אשר גר הגר אתו שם תתנו נחלתו נאם אדני יהוה	
יחזקאל	יחזקאל מח	א	ואלה שמות השבטים מקצה צפונה אל יד דרך חתלן לבוא חמת חצר עינן גבול דמשק צפונה אל יד חמת והיו לו פאת קדים הים דן אחד	
יחזקאל	יחזקאל מח	ב	ועל גבול דן מפאת קדים עד פאת ימה אשר אחד	
יחזקאל	יחזקאל מח	ג	ועל גבול אשר מפאת קדימה ועד פאת ימה נפתלי אחד	
יחזקאל	יחזקאל מח	ד	ועל גבול נפתלי מפאת קדמה עד פאת ימה מנשה אחד	
יחזקאל	יחזקאל מח	ה	ועל גבול מנשה מפאת קדמה עד פאת ימה אפרים אחד	
יחזקאל	יחזקאל מח	ו	ועל גבול אפרים מפאת קדים ועד פאת ימה ראובן אחד	
יחזקאל	יחזקאל מח	ז	ועל גבול ראובן מפאת קדים עד פאת ימה יהודה אחד	
יחזקאל	יחזקאל מח	ח	ועל גבול יהודה מפאת קדים עד פאת ימה תהיה התרומה אשר תרימו חמשה ועשרים אלף רחב וארך כאחד החלקים מפאת קדימה עד פאת ימה והיה המקדש בתוכו	
יחזקאל	יחזקאל מח	ט	התרומה אשר תרימו ליהוה ארך חמשה ועשרים אלף ורחב עשרת אלפים	
יחזקאל	יחזקאל מח	י	ולאלה תהיה תרומת הקדש לכהנים צפונה חמשה ועשרים אלף וימה רחב עשרת אלפים וקדימה רחב עשרת אלפים ונגבה ארך חמשה ועשרים אלף והיה מקדש יהוה בתוכו	
יחזקאל	יחזקאל מח	יא	לכהנים המקדש מבני צדוק אשר שמרו משמרתי אשר לא תעו בתעות בני ישראל כאשר תעו הלוים	
יחזקאל	יחזקאל מח	יב	והיתה להם תרומיה מתרומת הארץ קדש קדשים אל גבול הלוים	
יחזקאל	יחזקאל מח	יג	והלוים לעמת גבול הכהנים חמשה ועשרים אלף ארך ורחב עשרת אלפים כל ארך חמשה ועשרים אלף ורחב עשרת אלפים	
יחזקאל	יחזקאל מח	יד	ולא ימכרו ממנו ולא ימר ולא יעבור ראשית הארץ כי קדש ליהוה	
יחזקאל	יחזקאל מח	טו	וחמשת אלפים הנותר ברחב על פני חמשה ועשרים אלף חל הוא לעיר למושב ולמגרש והיתה העיר בתוכה	
יחזקאל	יחזקאל מח	טז	ואלה מדותיה פאת צפון חמש מאות וארבעת אלפים ופאת נגב חמש חמש מאות וארבעת אלפים ומפאת קדים חמש מאות וארבעת אלפים ופאת ימה חמש מאות וארבעת אלפים	
יחזקאל	יחזקאל מח	יז	והיה מגרש לעיר צפונה חמשים ומאתים ונגבה חמשים ומאתים וקדימה חמשים ומאתים וימה חמשים ומאתים	
יחזקאל	יחזקאל מח	יח	והנותר בארך לעמת תרומת הקדש עשרת אלפים קדימה ועשרת אלפים ימה והיה לעמת תרומת הקדש והיתה תבואתה ללחם לעבדי העיר	
יחזקאל	יחזקאל מח	יט	והעבד העיר יעבדוהו מכל שבטי ישראל	
יחזקאל	יחזקאל מח	כ	כל התרומה חמשה ועשרים אלף בחמשה ועשרים אלף רביעית תרימו את תרומת הקדש אל אחזת העיר	
יחזקאל	יחזקאל מח	כא	והנותר לנשיא מזה ומזה לתרומת הקדש ולאחזת העיר אל פני חמשה ועשרים אלף תרומה עד גבול קדימה וימה על פני חמשה ועשרים אלף על גבול ימה לעמת חלקים לנשיא והיתה תרומת הקדש ומקדש הבית בתוכה	
יחזקאל	יחזקאל מח	כב	ומאחזת הלוים ומאחזת העיר בתוך אשר לנשיא יהיה בין גבול יהודה ובין גבול בנימן לנשיא יהיה	
יחזקאל	יחזקאל מח	כג	ויתר השבטים מפאת קדימה עד פאת ימה בנימן אחד	
יחזקאל	יחזקאל מח	כד	ועל גבול בנימן מפאת קדימה עד פאת ימה שמעון אחד	
יחזקאל	יחזקאל מח	כה	ועל גבול שמעון מפאת קדימה עד פאת ימה יששכר אחד	
יחזקאל	יחזקאל מח	כו	ועל גבול יששכר מפאת קדימה עד פאת ימה זבולן אחד	
יחזקאל	יחזקאל מח	כז	ועל גבול זבולן מפאת קדמה עד פאת ימה גד אחד	
יחזקאל	יחזקאל מח	כח	ועל גבול גד אל פאת נגב תימנה והיה גבול מתמר מי מריבת קדש נחלה על הים הגדול	
יחזקאל	יחזקאל מח	כט	זאת הארץ אשר תפילו מנחלה לשבטי ישראל ואלה מחלקותם נאם אדני יהוה	
יחזקאל	יחזקאל מח	ל	ואלה תוצאת העיר מפאת צפון חמש מאות וארבעת אלפים מדה	
יחזקאל	יחזקאל מח	לא	ושערי העיר על שמות שבטי ישראל שערים שלושה צפונה שער ראובן אחד שער יהודה אחד שער לוי אחד	
יחזקאל	יחזקאל מח	לב	ואל פאת קדימה חמש מאות וארבעת אלפים ושערים שלשה ושער יוסף אחד שער בנימן אחד שער דן אחד	
יחזקאל	יחזקאל מח	לג	ופאת נגבה חמש מאות וארבעת אלפים מדה ושערים שלשה שער שמעון אחד שער יששכר אחד שער זבולן אחד	
יחזקאל	יחזקאל מח	לד	פאת ימה חמש מאות וארבעת אלפים שעריהם שלשה שער גד אחד שער אשר אחד שער נפתלי אחד	
יחזקאל	יחזקאל מח	לה	סביב שמנה עשר אלף ושם העיר מיום יהוה שמה	
הושע	הושע א	א	דבר יהוה אשר היה אל הושע בן בארי בימי עזיה יותם אחז יחזקיה מלכי יהודה ובימי ירבעם בן יואש מלך ישראל	
הושע	הושע א	ב	תחלת דבר יהוה בהושע ויאמר יהוה אל הושע לך קח לך אשת זנונים וילדי זנונים כי זנה תזנה הארץ מאחרי יהוה	
הושע	הושע א	ג	וילך ויקח את גמר בת דבלים ותהר ותלד לו בן	
הושע	הושע א	ד	ויאמר יהוה אליו קרא שמו יזרעאל כי עוד מעט ופקדתי את דמי יזרעאל על בית יהוא והשבתי ממלכות בית ישראל	
הושע	הושע א	ה	והיה ביום ההוא ושברתי את קשת ישראל בעמק יזרעאל	
הושע	הושע א	ו	ותהר עוד ותלד בת ויאמר לו קרא שמה לא רחמה כי לא אוסיף עוד ארחם את בית ישראל כי נשא אשא להם	
הושע	הושע א	ז	ואת בית יהודה ארחם והושעתים ביהוה אלהיהם ולא אושיעם בקשת ובחרב ובמלחמה בסוסים ובפרשים	
הושע	הושע א	ח	ותגמל את לא רחמה ותהר ותלד בן	
הושע	הושע א	ט	ויאמר קרא שמו לא עמי כי אתם לא עמי ואנכי לא אהיה לכם	
הושע	הושע ב	א	והיה מספר בני ישראל כחול הים אשר לא ימד ולא יספר והיה במקום אשר יאמר להם לא עמי אתם יאמר להם בני אל חי	
הושע	הושע ב	ב	ונקבצו בני יהודה ובני ישראל יחדו ושמו להם ראש אחד ועלו מן הארץ כי גדול יום יזרעאל	
הושע	הושע ב	ג	אמרו לאחיכם עמי ולאחותיכם רחמה	
הושע	הושע ב	ד	ריבו באמכם ריבו כי היא לא אשתי ואנכי לא אישה ותסר זנוניה מפניה ונאפופיה מבין שדיה	
הושע	הושע ב	ה	פן אפשיטנה ערמה והצגתיה כיום הולדה ושמתיה כמדבר ושתה כארץ ציה והמתיה בצמא	
הושע	הושע ב	ו	ואת בניה לא ארחם כי בני זנונים המה	
הושע	הושע ב	ז	כי זנתה אמם הבישה הורתם כי אמרה אלכה אחרי מאהבי נתני לחמי ומימי צמרי ופשתי שמני ושקויי	
הושע	הושע ב	ח	לכן הנני שך את דרכך בסירים וגדרתי את גדרה ונתיבותיה לא תמצא	
הושע	הושע ב	ט	ורדפה את מאהביה ולא תשיג אתם ובקשתם ולא תמצא ואמרה אלכה ואשובה אל אישי הראשון כי טוב לי אז מעתה	
הושע	הושע ב	י	והיא לא ידעה כי אנכי נתתי לה הדגן והתירוש והיצהר וכסף הרביתי לה וזהב עשו לבעל	
הושע	הושע ב	יא	לכן אשוב ולקחתי דגני בעתו ותירושי במועדו והצלתי צמרי ופשתי לכסות את ערותה	
הושע	הושע ב	יב	ועתה אגלה את נבלתה לעיני מאהביה ואיש לא יצילנה מידי	
הושע	הושע ב	יג	והשבתי כל משושה חגה חדשה ושבתה וכל מועדה	
הושע	הושע ב	יד	והשמתי גפנה ותאנתה אשר אמרה אתנה המה לי אשר נתנו לי מאהבי ושמתים ליער ואכלתם חית השדה	
הושע	הושע ב	טו	ופקדתי עליה את ימי הבעלים אשר תקטיר להם ותעד נזמה וחליתה ותלך אחרי מאהביה ואתי שכחה נאם יהוה	
הושע	הושע ב	טז	לכן הנה אנכי מפתיה והלכתיה המדבר ודברתי על לבה	
הושע	הושע ב	יז	ונתתי לה את כרמיה משם ואת עמק עכור לפתח תקוה וענתה שמה כימי נעוריה וכיום עלתה מארץ מצרים	
הושע	הושע ב	יח	והיה ביום ההוא נאם יהוה תקראי אישי ולא תקראי לי עוד בעלי	
הושע	הושע ב	יט	והסרתי את שמות הבעלים מפיה ולא יזכרו עוד בשמם	
הושע	הושע ב	כ	וכרתי להם ברית ביום ההוא עם חית השדה ועם עוף השמים ורמש האדמה וקשת וחרב ומלחמה אשבור מן הארץ והשכבתים לבטח	
הושע	הושע ב	כא	וארשתיך לי לעולם וארשתיך לי בצדק ובמשפט ובחסד וברחמים	
הושע	הושע ב	כב	וארשתיך לי באמונה וידעת את יהוה	
הושע	הושע ב	כג	והיה ביום ההוא אענה נאם יהוה אענה את השמים והם יענו את הארץ	
הושע	הושע ב	כד	והארץ תענה את הדגן ואת התירוש ואת היצהר והם יענו את יזרעאל	
הושע	הושע ב	כה	וזרעתיה לי בארץ ורחמתי את לא רחמה ואמרתי ללא עמי עמי אתה והוא יאמר אלהי	
הושע	הושע ג	א	ויאמר יהוה אלי עוד לך אהב אשה אהבת רע ומנאפת כאהבת יהוה את בני ישראל והם פנים אל אלהים אחרים ואהבי אשישי ענבים	
הושע	הושע ג	ב	ואכרה לי בחמשה עשר כסף וחמר שערים ולתך שערים	
הושע	הושע ג	ג	ואמר אליה ימים רבים תשבי לי לא תזני ולא תהיי לאיש וגם אני אליך	
הושע	הושע ג	ד	כי ימים רבים ישבו בני ישראל אין מלך ואין שר ואין זבח ואין מצבה ואין אפוד ותרפים	
הושע	הושע ג	ה	אחר ישבו בני ישראל ובקשו את יהוה אלהיהם ואת דוד מלכם ופחדו אל יהוה ואל טובו באחרית הימים	
הושע	הושע ד	א	שמעו דבר יהוה בני ישראל כי ריב ליהוה עם יושבי הארץ כי אין אמת ואין חסד ואין דעת אלהים בארץ	
הושע	הושע ד	ב	אלה וכחש ורצח וגנב ונאף פרצו ודמים בדמים נגעו	
הושע	הושע ד	ג	על כן תאבל הארץ ואמלל כל יושב בה בחית השדה ובעוף השמים וגם דגי הים יאספו	
הושע	הושע ד	ד	אך איש אל ירב ואל יוכח איש ועמך כמריבי כהן	
הושע	הושע ד	ה	וכשלת היום וכשל גם נביא עמך לילה ודמיתי אמך	
הושע	הושע ד	ו	נדמו עמי מבלי הדעת כי אתה הדעת מאסת ואמאסאך מכהן לי ותשכח תורת אלהיך אשכח בניך גם אני	
הושע	הושע ד	ז	כרבם כן חטאו לי כבודם בקלון אמיר	
הושע	הושע ד	ח	חטאת עמי יאכלו ואל עונם ישאו נפשו	
הושע	הושע ד	ט	והיה כעם ככהן ופקדתי עליו דרכיו ומעלליו אשיב לו	
הושע	הושע ד	י	ואכלו ולא ישבעו הזנו ולא יפרצו כי את יהוה עזבו לשמר	
הושע	הושע ד	יא	זנות ויין ותירוש יקח לב	
הושע	הושע ד	יב	עמי בעצו ישאל ומקלו יגיד לו כי רוח זנונים התעה ויזנו מתחת אלהיהם	
הושע	הושע ד	יג	על ראשי ההרים יזבחו ועל הגבעות יקטרו תחת אלון ולבנה ואלה כי טוב צלה על כן תזנינה בנותיכם וכלותיכם תנאפנה	
הושע	הושע ד	יד	לא אפקוד על בנותיכם כי תזנינה ועל כלותיכם כי תנאפנה כי הם עם הזנות יפרדו ועם הקדשות יזבחו ועם לא יבין ילבט	
הושע	הושע ד	טו	אם זנה אתה ישראל אל יאשם יהודה ואל תבאו הגלגל ואל תעלו בית און ואל תשבעו חי יהוה	
הושע	הושע ד	טז	כי כפרה סררה סרר ישראל עתה ירעם יהוה ככבש במרחב	
הושע	הושע ד	יז	חבור עצבים אפרים הנח לו	
הושע	הושע ד	יח	סר סבאם הזנה הזנו אהבו הבו קלון מגניה	
הושע	הושע ד	יט	צרר רוח אותה בכנפיה ויבשו מזבחותם	
הושע	הושע ה	א	שמעו זאת הכהנים והקשיבו בית ישראל ובית המלך האזינו כי לכם המשפט כי פח הייתם למצפה ורשת פרושה על תבור	
הושע	הושע ה	ב	ושחטה שטים העמיקו ואני מוסר לכלם	
הושע	הושע ה	ג	אני ידעתי אפרים וישראל לא נכחד ממני כי עתה הזנית אפרים נטמא ישראל	
הושע	הושע ה	ד	לא יתנו מעלליהם לשוב אל אלהיהם כי רוח זנונים בקרבם ואת יהוה לא ידעו	
הושע	הושע ה	ה	וענה גאון ישראל בפניו וישראל ואפרים יכשלו בעונם כשל גם יהודה עמם	
הושע	הושע ה	ו	בצאנם ובבקרם ילכו לבקש את יהוה ולא ימצאו חלץ מהם	
הושע	הושע ה	ז	ביהוה בגדו כי בנים זרים ילדו עתה יאכלם חדש את חלקיהם	
הושע	הושע ה	ח	תקעו שופר בגבעה חצצרה ברמה הריעו בית און אחריך בנימין	
הושע	הושע ה	ט	אפרים לשמה תהיה ביום תוכחה בשבטי ישראל הודעתי נאמנה	
הושע	הושע ה	י	היו שרי יהודה כמסיגי גבול עליהם אשפוך כמים עברתי	
הושע	הושע ה	יא	עשוק אפרים רצוץ משפט כי הואיל הלך אחרי צו	
הושע	הושע ה	יב	ואני כעש לאפרים וכרקב לבית יהודה	
הושע	הושע ה	יג	וירא אפרים את חליו ויהודה את מזרו וילך אפרים אל אשור וישלח אל מלך ירב והוא לא יוכל לרפא לכם ולא יגהה מכם מזור	
הושע	הושע ה	יד	כי אנכי כשחל לאפרים וככפיר לבית יהודה אני אני אטרף ואלך אשא ואין מציל	
הושע	הושע ה	טו	אלך אשובה אל מקומי עד אשר יאשמו ובקשו פני בצר להם ישחרנני	
הושע	הושע ו	א	לכו ונשובה אל יהוה כי הוא טרף וירפאנו יך ויחבשנו	
הושע	הושע ו	ב	יחינו מימים ביום השלישי יקמנו ונחיה לפניו	
הושע	הושע ו	ג	ונדעה נרדפה לדעת את יהוה כשחר נכון מוצאו ויבוא כגשם לנו כמלקוש יורה ארץ	
הושע	הושע ו	ד	מה אעשה לך אפרים מה אעשה לך יהודה וחסדכם כענן בקר וכטל משכים הלך	
הושע	הושע ו	ה	על כן חצבתי בנביאים הרגתים באמרי פי ומשפטיך אור יצא	
הושע	הושע ו	ו	כי חסד חפצתי ולא זבח ודעת אלהים מעלות	
הושע	הושע ו	ז	והמה כאדם עברו ברית שם בגדו בי	
הושע	הושע ו	ח	גלעד קרית פעלי און עקבה מדם	
הושע	הושע ו	ט	וכחכי איש גדודים חבר כהנים דרך ירצחו שכמה כי זמה עשו	
הושע	הושע ו	י	בבית ישראל ראיתי שעריריה שם זנות לאפרים נטמא ישראל	
הושע	הושע ו	יא	גם יהודה שת קציר לך בשובי שבות עמי	
הושע	הושע ז	א	כרפאי לישראל ונגלה עון אפרים ורעות שמרון כי פעלו שקר וגנב יבוא פשט גדוד בחוץ	
הושע	הושע ז	ב	ובל יאמרו ללבבם כל רעתם זכרתי עתה סבבום מעלליהם נגד פני היו	
הושע	הושע ז	ג	ברעתם ישמחו מלך ובכחשיהם שרים	
הושע	הושע ז	ד	כלם מנאפים כמו תנור בערה מאפה ישבות מעיר מלוש בצק עד חמצתו	
הושע	הושע ז	ה	יום מלכנו החלו שרים חמת מיין משך ידו את לצצים	
הושע	הושע ז	ו	כי קרבו כתנור לבם בארבם כל הלילה ישן אפהם בקר הוא בער כאש להבה	
הושע	הושע ז	ז	כלם יחמו כתנור ואכלו את שפטיהם כל מלכיהם נפלו אין קרא בהם אלי	
הושע	הושע ז	ח	אפרים בעמים הוא יתבולל אפרים היה עגה בלי הפוכה	
הושע	הושע ז	ט	אכלו זרים כחו והוא לא ידע גם שיבה זרקה בו והוא לא ידע	
הושע	הושע ז	י	וענה גאון ישראל בפניו ולא שבו אל יהוה אלהיהם ולא בקשהו בכל זאת	
הושע	הושע ז	יא	ויהי אפרים כיונה פותה אין לב מצרים קראו אשור הלכו	
הושע	הושע ז	יב	כאשר ילכו אפרוש עליהם רשתי כעוף השמים אורידם איסרם כשמע לעדתם	
הושע	הושע ז	יג	אוי להם כי נדדו ממני שד להם כי פשעו בי ואנכי אפדם והמה דברו עלי כזבים	
הושע	הושע ז	יד	ולא זעקו אלי בלבם כי יילילו על משכבותם על דגן ותירוש יתגוררו יסורו בי	
הושע	הושע ז	טו	ואני יסרתי חזקתי זרועתם ואלי יחשבו רע	
הושע	הושע ז	טז	ישובו לא על היו כקשת רמיה יפלו בחרב שריהם מזעם לשונם זו לעגם בארץ מצרים	
הושע	הושע ח	א	אל חכך שפר כנשר על בית יהוה יען עברו בריתי ועל תורתי פשעו	
הושע	הושע ח	ב	לי יזעקו אלהי ידענוך ישראל	
הושע	הושע ח	ג	זנח ישראל טוב אויב ירדפו	
הושע	הושע ח	ד	הם המליכו ולא ממני השירו ולא ידעתי כספם וזהבם עשו להם עצבים למען יכרת	
הושע	הושע ח	ה	זנח עגלך שמרון חרה אפי בם עד מתי לא יוכלו נקין	
הושע	הושע ח	ו	כי מישראל והוא חרש עשהו ולא אלהים הוא כי שבבים יהיה עגל שמרון	
הושע	הושע ח	ז	כי רוח יזרעו וסופתה יקצרו קמה אין לו צמח בלי יעשה קמח אולי יעשה זרים יבלעהו	
הושע	הושע ח	ח	נבלע ישראל עתה היו בגוים ככלי אין חפץ בו	
הושע	הושע ח	ט	כי המה עלו אשור פרא בודד לו אפרים התנו אהבים	
הושע	הושע ח	י	גם כי יתנו בגוים עתה אקבצם ויחלו מעט ממשא מלך שרים	
הושע	הושע ח	יא	כי הרבה אפרים מזבחת לחטא היו לו מזבחות לחטא	
הושע	הושע ח	יב	אכתוב לו רבו תורתי כמו זר נחשבו	
הושע	הושע ח	יג	זבחי הבהבי יזבחו בשר ויאכלו יהוה לא רצם עתה יזכר עונם ויפקד חטאותם המה מצרים ישובו	
הושע	הושע ח	יד	וישכח ישראל את עשהו ויבן היכלות ויהודה הרבה ערים בצרות ושלחתי אש בעריו ואכלה ארמנתיה	
הושע	הושע ט	א	אל תשמח ישראל אל גיל כעמים כי זנית מעל אלהיך אהבת אתנן על כל גרנות דגן	
הושע	הושע ט	ב	גרן ויקב לא ירעם ותירוש יכחש בה	
הושע	הושע ט	ג	לא ישבו בארץ יהוה ושב אפרים מצרים ובאשור טמא יאכלו	
הושע	הושע ט	ד	לא יסכו ליהוה יין ולא יערבו לו זבחיהם כלחם אונים להם כל אכליו יטמאו כי לחמם לנפשם לא יבוא בית יהוה	
הושע	הושע ט	ה	מה תעשו ליום מועד וליום חג יהוה	
הושע	הושע ט	ו	כי הנה הלכו משד מצרים תקבצם מף תקברם מחמד לכספם קמוש יירשם חוח באהליהם	
הושע	הושע ט	ז	באו ימי הפקדה באו ימי השלם ידעו ישראל אויל הנביא משגע איש הרוח על רב עונך ורבה משטמה	
הושע	הושע ט	ח	צפה אפרים עם אלהי נביא פח יקוש על כל דרכיו משטמה בבית אלהיו	
הושע	הושע ט	ט	העמיקו שחתו כימי הגבעה יזכור עונם יפקוד חטאותם	
הושע	הושע ט	י	כענבים במדבר מצאתי ישראל כבכורה בתאנה בראשיתה ראיתי אבותיכם המה באו בעל פעור וינזרו לבשת ויהיו שקוצים כאהבם	
הושע	הושע ט	יא	אפרים כעוף יתעופף כבודם מלדה ומבטן ומהריון	
הושע	הושע ט	יב	כי אם יגדלו את בניהם ושכלתים מאדם כי גם אוי להם בשורי מהם	
הושע	הושע ט	יג	אפרים כאשר ראיתי לצור שתולה בנוה ואפרים להוציא אל הרג בניו	
הושע	הושע ט	יד	תן להם יהוה מה תתן תן להם רחם משכיל ושדים צמקים	
הושע	הושע ט	טו	כל רעתם בגלגל כי שם שנאתים על רע מעלליהם מביתי אגרשם לא אוסף אהבתם כל שריהם סררים	
הושע	הושע ט	טז	הכה אפרים שרשם יבש פרי בלי יעשון גם כי ילדון והמתי מחמדי בטנם	
הושע	הושע ט	יז	ימאסם אלהי כי לא שמעו לו ויהיו נדדים בגוים	
הושע	הושע י	א	גפן בוקק ישראל פרי ישוה לו כרב לפריו הרבה למזבחות כטוב לארצו היטיבו מצבות	
הושע	הושע י	ב	חלק לבם עתה יאשמו הוא יערף מזבחותם ישדד מצבותם	
הושע	הושע י	ג	כי עתה יאמרו אין מלך לנו כי לא יראנו את יהוה והמלך מה יעשה לנו	
הושע	הושע י	ד	דברו דברים אלות שוא כרת ברית ופרח כראש משפט על תלמי שדי	
הושע	הושע י	ה	לעגלות בית און יגורו שכן שמרון כי אבל עליו עמו וכמריו עליו יגילו על כבודו כי גלה ממנו	
הושע	הושע י	ו	גם אותו לאשור יובל מנחה למלך ירב בשנה אפרים יקח ויבוש ישראל מעצתו	
הושע	הושע י	ז	נדמה שמרון מלכה כקצף על פני מים	
הושע	הושע י	ח	ונשמדו במות און חטאת ישראל קוץ ודרדר יעלה על מזבחותם ואמרו להרים כסונו ולגבעות נפלו עלינו	
הושע	הושע י	ט	מימי הגבעה חטאת ישראל שם עמדו לא תשיגם בגבעה מלחמה על בני עלוה	
הושע	הושע י	י	באותי ואסרם ואספו עליהם עמים באסרם לשתי עינתם	
הושע	הושע י	יא	ואפרים עגלה מלמדה אהבתי לדוש ואני עברתי על טוב צוארה ארכיב אפרים יחרוש יהודה ישדד לו יעקב	
הושע	הושע י	יב	זרעו לכם לצדקה קצרו לפי חסד נירו לכם ניר ועת לדרוש את יהוה עד יבוא וירה צדק לכם	
הושע	הושע י	יג	חרשתם רשע עולתה קצרתם אכלתם פרי כחש כי בטחת בדרכך ברב גבוריך	
הושע	הושע י	יד	וקאם שאון בעמך וכל מבצריך יושד כשד שלמן בית ארבאל ביום מלחמה אם על בנים רטשה	
הושע	הושע י	טו	ככה עשה לכם בית אל מפני רעת רעתכם בשחר נדמה נדמה מלך ישראל	
הושע	הושע יא	א	כי נער ישראל ואהבהו וממצרים קראתי לבני	
הושע	הושע יא	ב	קראו להם כן הלכו מפניהם לבעלים יזבחו ולפסלים יקטרון	
הושע	הושע יא	ג	ואנכי תרגלתי לאפרים קחם על זרועתיו ולא ידעו כי רפאתים	
הושע	הושע יא	ד	בחבלי אדם אמשכם בעבתות אהבה ואהיה להם כמרימי על על לחיהם ואט אליו אוכיל	
הושע	הושע יא	ה	לא ישוב אל ארץ מצרים ואשור הוא מלכו כי מאנו לשוב	
הושע	הושע יא	ו	וחלה חרב בעריו וכלתה בדיו ואכלה ממעצותיהם	
הושע	הושע יא	ז	ועמי תלואים למשובתי ואל על יקראהו יחד לא ירומם	
הושע	הושע יא	ח	איך אתנך אפרים אמגנך ישראל איך אתנך כאדמה אשימך כצבאים נהפך עלי לבי יחד נכמרו נחומי	
הושע	הושע יא	ט	לא אעשה חרון אפי לא אשוב לשחת אפרים כי אל אנכי ולא איש בקרבך קדוש ולא אבוא בעיר	
הושע	הושע יא	י	אחרי יהוה ילכו כאריה ישאג כי הוא ישאג ויחרדו בנים מים	
הושע	הושע יא	יא	יחרדו כצפור ממצרים וכיונה מארץ אשור והושבתים על בתיהם נאם יהוה	
הושע	הושע יב	א	סבבני בכחש אפרים ובמרמה בית ישראל ויהודה עד רד עם אל ועם קדושים נאמן	
הושע	הושע יב	ב	אפרים רעה רוח ורדף קדים כל היום כזב ושד ירבה וברית עם אשור יכרתו ושמן למצרים יובל	
הושע	הושע יב	ג	וריב ליהוה עם יהודה ולפקד על יעקב כדרכיו כמעלליו ישיב לו	
הושע	הושע יב	ד	בבטן עקב את אחיו ובאונו שרה את אלהים	
הושע	הושע יב	ה	וישר אל מלאך ויכל בכה ויתחנן לו בית אל ימצאנו ושם ידבר עמנו	
הושע	הושע יב	ו	ויהוה אלהי הצבאות יהוה זכרו	
הושע	הושע יב	ז	ואתה באלהיך תשוב חסד ומשפט שמר וקוה אל אלהיך תמיד	
הושע	הושע יב	ח	כנען בידו מאזני מרמה לעשק אהב	
הושע	הושע יב	ט	ויאמר אפרים אך עשרתי מצאתי און לי כל יגיעי לא ימצאו לי עון אשר חטא	
הושע	הושע יב	י	ואנכי יהוה אלהיך מארץ מצרים עד אושיבך באהלים כימי מועד	
הושע	הושע יב	יא	ודברתי על הנביאים ואנכי חזון הרביתי וביד הנביאים אדמה	
הושע	הושע יב	יב	אם גלעד און אך שוא היו בגלגל שורים זבחו גם מזבחותם כגלים על תלמי שדי	
הושע	הושע יב	יג	ויברח יעקב שדה ארם ויעבד ישראל באשה ובאשה שמר	
הושע	הושע יב	יד	ובנביא העלה יהוה את ישראל ממצרים ובנביא נשמר	
הושע	הושע יב	טו	הכעיס אפרים תמרורים ודמיו עליו יטוש וחרפתו ישיב לו אדניו	
הושע	הושע יג	א	כדבר אפרים רתת נשא הוא בישראל ויאשם בבעל וימת	
הושע	הושע יג	ב	ועתה יוספו לחטא ויעשו להם מסכה מכספם כתבונם עצבים מעשה חרשים כלה להם הם אמרים זבחי אדם עגלים ישקון	
הושע	הושע יג	ג	לכן יהיו כענן בקר וכטל משכים הלך כמץ יסער מגרן וכעשן מארבה	
הושע	הושע יג	ד	ואנכי יהוה אלהיך מארץ מצרים ואלהים זולתי לא תדע ומושיע אין בלתי	
הושע	הושע יג	ה	אני ידעתיך במדבר בארץ תלאבות	
הושע	הושע יג	ו	כמרעיתם וישבעו שבעו וירם לבם על כן שכחוני	
הושע	הושע יג	ז	ואהי להם כמו שחל כנמר על דרך אשור	
הושע	הושע יג	ח	אפגשם כדב שכול ואקרע סגור לבם ואכלם שם כלביא חית השדה תבקעם	
הושע	הושע יג	ט	שחתך ישראל כי בי בעזרך	
הושע	הושע יג	י	אהי מלכך אפוא ויושיעך בכל עריך ושפטיך אשר אמרת תנה לי מלך ושרים	
הושע	הושע יג	יא	אתן לך מלך באפי ואקח בעברתי	
הושע	הושע יג	יב	צרור עון אפרים צפונה חטאתו	
הושע	הושע יג	יג	חבלי יולדה יבאו לו הוא בן לא חכם כי עת לא יעמד במשבר בנים	
הושע	הושע יג	יד	מיד שאול אפדם ממות אגאלם אהי דבריך מות אהי קטבך שאול נחם יסתר מעיני	
הושע	הושע יג	טו	כי הוא בן אחים יפריא יבוא קדים רוח יהוה ממדבר עלה ויבוש מקורו ויחרב מעינו הוא ישסה אוצר כל כלי חמדה	
הושע	הושע יד	א	תאשם שמרון כי מרתה באלהיה בחרב יפלו עלליהם ירטשו והריותיו יבקעו	
הושע	הושע יד	ב	שובה ישראל עד יהוה אלהיך כי כשלת בעונך	
הושע	הושע יד	ג	קחו עמכם דברים ושובו אל יהוה אמרו אליו כל תשא עון וקח טוב ונשלמה פרים שפתינו	
הושע	הושע יד	ד	אשור לא יושיענו על סוס לא נרכב ולא נאמר עוד אלהינו למעשה ידינו אשר בך ירחם יתום	
הושע	הושע יד	ה	ארפא משובתם אהבם נדבה כי שב אפי ממנו	
הושע	הושע יד	ו	אהיה כטל לישראל יפרח כשושנה ויך שרשיו כלבנון	
הושע	הושע יד	ז	ילכו ינקותיו ויהי כזית הודו וריח לו כלבנון	
הושע	הושע יד	ח	ישבו ישבי בצלו יחיו דגן ויפרחו כגפן זכרו כיין לבנון	
הושע	הושע יד	ט	אפרים מה לי עוד לעצבים אני עניתי ואשורנו אני כברוש רענן ממני פריך נמצא	
הושע	הושע יד	י	מי חכם ויבן אלה נבון וידעם כי ישרים דרכי יהוה וצדקים ילכו בם ופשעים יכשלו בם	
יואל	יואל א	א	דבר יהוה אשר היה אל יואל בן פתואל	
יואל	יואל א	ב	שמעו זאת הזקנים והאזינו כל יושבי הארץ ההיתה זאת בימיכם ואם בימי אבתיכם	
יואל	יואל א	ג	עליה לבניכם ספרו ובניכם לבניהם ובניהם לדור אחר	
יואל	יואל א	ד	יתר הגזם אכל הארבה ויתר הארבה אכל הילק ויתר הילק אכל החסיל	
יואל	יואל א	ה	הקיצו שכורים ובכו והיללו כל שתי יין על עסיס כי נכרת מפיכם	
יואל	יואל א	ו	כי גוי עלה על ארצי עצום ואין מספר שניו שני אריה ומתלעות לביא לו	
יואל	יואל א	ז	שם גפני לשמה ותאנתי לקצפה חשף חשפה והשליך הלבינו שריגיה	
יואל	יואל א	ח	אלי כבתולה חגרת שק על בעל נעוריה	
יואל	יואל א	ט	הכרת מנחה ונסך מבית יהוה אבלו הכהנים משרתי יהוה	
יואל	יואל א	י	שדד שדה אבלה אדמה כי שדד דגן הוביש תירוש אמלל יצהר	
יואל	יואל א	יא	הבישו אכרים הילילו כרמים על חטה ועל שערה כי אבד קציר שדה	
יואל	יואל א	יב	הגפן הובישה והתאנה אמללה רמון גם תמר ותפוח כל עצי השדה יבשו כי הביש ששון מן בני אדם	
יואל	יואל א	יג	חגרו וספדו הכהנים הילילו משרתי מזבח באו לינו בשקים משרתי אלהי כי נמנע מבית אלהיכם מנחה ונסך	
יואל	יואל א	יד	קדשו צום קראו עצרה אספו זקנים כל ישבי הארץ בית יהוה אלהיכם וזעקו אל יהוה	
יואל	יואל א	טו	אהה ליום כי קרוב יום יהוה וכשד משדי יבוא	
יואל	יואל א	טז	הלוא נגד עינינו אכל נכרת מבית אלהינו שמחה וגיל	
יואל	יואל א	יז	עבשו פרדות תחת מגרפתיהם נשמו אצרות נהרסו ממגרות כי הביש דגן	
יואל	יואל א	יח	מה נאנחה בהמה נבכו עדרי בקר כי אין מרעה להם גם עדרי הצאן נאשמו	
יואל	יואל א	יט	אליך יהוה אקרא כי אש אכלה נאות מדבר ולהבה להטה כל עצי השדה	
יואל	יואל א	כ	גם בהמות שדה תערוג אליך כי יבשו אפיקי מים ואש אכלה נאות המדבר	
יואל	יואל ב	א	תקעו שופר בציון והריעו בהר קדשי ירגזו כל ישבי הארץ כי בא יום יהוה כי קרוב	
יואל	יואל ב	ב	יום חשך ואפלה יום ענן וערפל כשחר פרש על ההרים עם רב ועצום כמהו לא נהיה מן העולם ואחריו לא יוסף עד שני דור ודור	
יואל	יואל ב	ג	לפניו אכלה אש ואחריו תלהט להבה כגן עדן הארץ לפניו ואחריו מדבר שממה וגם פליטה לא היתה לו	
יואל	יואל ב	ד	כמראה סוסים מראהו וכפרשים כן ירוצון	
יואל	יואל ב	ה	כקול מרכבות על ראשי ההרים ירקדון כקול להב אש אכלה קש כעם עצום ערוך מלחמה	
יואל	יואל ב	ו	מפניו יחילו עמים כל פנים קבצו פארור	
יואל	יואל ב	ז	כגבורים ירצון כאנשי מלחמה יעלו חומה ואיש בדרכיו ילכון ולא יעבטון ארחותם	
יואל	יואל ב	ח	ואיש אחיו לא ידחקון גבר במסלתו ילכון ובעד השלח יפלו לא יבצעו	
יואל	יואל ב	ט	בעיר ישקו בחומה ירצון בבתים יעלו בעד החלונים יבאו כגנב	
יואל	יואל ב	י	לפניו רגזה ארץ רעשו שמים שמש וירח קדרו וכוכבים אספו נגהם	
יואל	יואל ב	יא	ויהוה נתן קולו לפני חילו כי רב מאד מחנהו כי עצום עשה דברו כי גדול יום יהוה ונורא מאד ומי יכילנו	
יואל	יואל ב	יב	וגם עתה נאם יהוה שבו עדי בכל לבבכם ובצום ובבכי ובמספד	
יואל	יואל ב	יג	וקרעו לבבכם ואל בגדיכם ושובו אל יהוה אלהיכם כי חנון ורחום הוא ארך אפים ורב חסד ונחם על הרעה	
יואל	יואל ב	יד	מי יודע ישוב ונחם והשאיר אחריו ברכה מנחה ונסך ליהוה אלהיכם	
יואל	יואל ב	טו	תקעו שופר בציון קדשו צום קראו עצרה	
יואל	יואל ב	טז	אספו עם קדשו קהל קבצו זקנים אספו עוללים וינקי שדים יצא חתן מחדרו וכלה מחפתה	
יואל	יואל ב	יז	בין האולם ולמזבח יבכו הכהנים משרתי יהוה ויאמרו חוסה יהוה על עמך ואל תתן נחלתך לחרפה למשל בם גוים למה יאמרו בעמים איה אלהיהם	
יואל	יואל ב	יח	ויקנא יהוה לארצו ויחמל על עמו	
יואל	יואל ב	יט	ויען יהוה ויאמר לעמו הנני שלח לכם את הדגן והתירוש והיצהר ושבעתם אתו ולא אתן אתכם עוד חרפה בגוים	
יואל	יואל ב	כ	ואת הצפוני ארחיק מעליכם והדחתיו אל ארץ ציה ושממה את פניו אל הים הקדמני וספו אל הים האחרון ועלה באשו ותעל צחנתו כי הגדיל לעשות	
יואל	יואל ב	כא	אל תיראי אדמה גילי ושמחי כי הגדיל יהוה לעשות	
יואל	יואל ב	כב	אל תיראו בהמות שדי כי דשאו נאות מדבר כי עץ נשא פריו תאנה וגפן נתנו חילם	
יואל	יואל ב	כג	ובני ציון גילו ושמחו ביהוה אלהיכם כי נתן לכם את המורה לצדקה ויורד לכם גשם מורה ומלקוש בראשון	
יואל	יואל ב	כד	ומלאו הגרנות בר והשיקו היקבים תירוש ויצהר	
יואל	יואל ב	כה	ושלמתי לכם את השנים אשר אכל הארבה הילק והחסיל והגזם חילי הגדול אשר שלחתי בכם	
יואל	יואל ב	כו	ואכלתם אכול ושבוע והללתם את שם יהוה אלהיכם אשר עשה עמכם להפליא ולא יבשו עמי לעולם	
יואל	יואל ב	כז	וידעתם כי בקרב ישראל אני ואני יהוה אלהיכם ואין עוד ולא יבשו עמי לעולם	
יואל	יואל ג	א	והיה אחרי כן אשפוך את רוחי על כל בשר ונבאו בניכם ובנותיכם זקניכם חלמות יחלמון בחוריכם חזינות יראו	
יואל	יואל ג	ב	וגם על העבדים ועל השפחות בימים ההמה אשפוך את רוחי	
יואל	יואל ג	ג	ונתתי מופתים בשמים ובארץ דם ואש ותימרות עשן	
יואל	יואל ג	ד	השמש יהפך לחשך והירח לדם לפני בוא יום יהוה הגדול והנורא	
יואל	יואל ג	ה	והיה כל אשר יקרא בשם יהוה ימלט כי בהר ציון ובירושלם תהיה פליטה כאשר אמר יהוה ובשרידים אשר יהוה קרא	
יואל	יואל ד	א	כי הנה בימים ההמה ובעת ההיא אשר אשוב את שבות יהודה וירושלם	
יואל	יואל ד	ב	וקבצתי את כל הגוים והורדתים אל עמק יהושפט ונשפטתי עמם שם על עמי ונחלתי ישראל אשר פזרו בגוים ואת ארצי חלקו	
יואל	יואל ד	ג	ואל עמי ידו גורל ויתנו הילד בזונה והילדה מכרו ביין וישתו	
יואל	יואל ד	ד	וגם מה אתם לי צר וצידון וכל גלילות פלשת הגמול אתם משלמים עלי ואם גמלים אתם עלי קל מהרה אשיב גמלכם בראשכם	
יואל	יואל ד	ה	אשר כספי וזהבי לקחתם ומחמדי הטבים הבאתם להיכליכם	
יואל	יואל ד	ו	ובני יהודה ובני ירושלם מכרתם לבני היונים למען הרחיקם מעל גבולם	
יואל	יואל ד	ז	הנני מעירם מן המקום אשר מכרתם אתם שמה והשבתי גמלכם בראשכם	
יואל	יואל ד	ח	ומכרתי את בניכם ואת בנותיכם ביד בני יהודה ומכרום לשבאים אל גוי רחוק כי יהוה דבר	
יואל	יואל ד	ט	קראו זאת בגוים קדשו מלחמה העירו הגבורים יגשו יעלו כל אנשי המלחמה	
יואל	יואל ד	י	כתו אתיכם לחרבות ומזמרתיכם לרמחים החלש יאמר גבור אני	
יואל	יואל ד	יא	עושו ובאו כל הגוים מסביב ונקבצו שמה הנחת יהוה גבוריך	
יואל	יואל ד	יב	יעורו ויעלו הגוים אל עמק יהושפט כי שם אשב לשפט את כל הגוים מסביב	
יואל	יואל ד	יג	שלחו מגל כי בשל קציר באו רדו כי מלאה גת השיקו היקבים כי רבה רעתם	
יואל	יואל ד	יד	המונים המונים בעמק החרוץ כי קרוב יום יהוה בעמק החרוץ	
יואל	יואל ד	טו	שמש וירח קדרו וכוכבים אספו נגהם	
יואל	יואל ד	טז	ויהוה מציון ישאג ומירושלם יתן קולו ורעשו שמים וארץ ויהוה מחסה לעמו ומעוז לבני ישראל	
יואל	יואל ד	יז	וידעתם כי אני יהוה אלהיכם שכן בציון הר קדשי והיתה ירושלם קדש וזרים לא יעברו בה עוד	
יואל	יואל ד	יח	והיה ביום ההוא יטפו ההרים עסיס והגבעות תלכנה חלב וכל אפיקי יהודה ילכו מים ומעין מבית יהוה יצא והשקה את נחל השטים	
יואל	יואל ד	יט	מצרים לשממה תהיה ואדום למדבר שממה תהיה מחמס בני יהודה אשר שפכו דם נקיא בארצם	
יואל	יואל ד	כ	ויהודה לעולם תשב וירושלם לדור ודור	
יואל	יואל ד	כא	ונקיתי דמם לא נקיתי ויהוה שכן בציון	
עמוס	עמוס א	א	דברי עמוס אשר היה בנקדים מתקוע אשר חזה על ישראל בימי עזיה מלך יהודה ובימי ירבעם בן יואש מלך ישראל שנתים לפני הרעש	
עמוס	עמוס א	ב	ויאמר יהוה מציון ישאג ומירושלם יתן קולו ואבלו נאות הרעים ויבש ראש הכרמל	
עמוס	עמוס א	ג	כה אמר יהוה על שלשה פשעי דמשק ועל ארבעה לא אשיבנו על דושם בחרצות הברזל את הגלעד	
עמוס	עמוס א	ד	ושלחתי אש בבית חזאל ואכלה ארמנות בן הדד	
עמוס	עמוס א	ה	ושברתי בריח דמשק והכרתי יושב מבקעת און ותומך שבט מבית עדן וגלו עם ארם קירה אמר יהוה	
עמוס	עמוס א	ו	כה אמר יהוה על שלשה פשעי עזה ועל ארבעה לא אשיבנו על הגלותם גלות שלמה להסגיר לאדום	
עמוס	עמוס א	ז	ושלחתי אש בחומת עזה ואכלה ארמנתיה	
עמוס	עמוס א	ח	והכרתי יושב מאשדוד ותומך שבט מאשקלון והשיבותי ידי על עקרון ואבדו שארית פלשתים אמר אדני יהוה	
עמוס	עמוס א	ט	כה אמר יהוה על שלשה פשעי צר ועל ארבעה לא אשיבנו על הסגירם גלות שלמה לאדום ולא זכרו ברית אחים	
עמוס	עמוס א	י	ושלחתי אש בחומת צר ואכלה ארמנתיה	
עמוס	עמוס א	יא	כה אמר יהוה על שלשה פשעי אדום ועל ארבעה לא אשיבנו על רדפו בחרב אחיו ושחת רחמיו ויטרף לעד אפו ועברתו שמרה נצח	
עמוס	עמוס א	יב	ושלחתי אש בתימן ואכלה ארמנות בצרה	
עמוס	עמוס א	יג	כה אמר יהוה על שלשה פשעי בני עמון ועל ארבעה לא אשיבנו על בקעם הרות הגלעד למען הרחיב את גבולם	
עמוס	עמוס א	יד	והצתי אש בחומת רבה ואכלה ארמנותיה בתרועה ביום מלחמה בסער ביום סופה	
עמוס	עמוס א	טו	והלך מלכם בגולה הוא ושריו יחדו אמר יהוה	
עמוס	עמוס ב	א	כה אמר יהוה על שלשה פשעי מואב ועל ארבעה לא אשיבנו על שרפו עצמות מלך אדום לשיד	
עמוס	עמוס ב	ב	ושלחתי אש במואב ואכלה ארמנות הקריות ומת בשאון מואב בתרועה בקול שופר	
עמוס	עמוס ב	ג	והכרתי שופט מקרבה וכל שריה אהרוג עמו אמר יהוה	
עמוס	עמוס ב	ד	כה אמר יהוה על שלשה פשעי יהודה ועל ארבעה לא אשיבנו על מאסם את תורת יהוה וחקיו לא שמרו ויתעום כזביהם אשר הלכו אבותם אחריהם	
עמוס	עמוס ב	ה	ושלחתי אש ביהודה ואכלה ארמנות ירושלם	
עמוס	עמוס ב	ו	כה אמר יהוה על שלשה פשעי ישראל ועל ארבעה לא אשיבנו על מכרם בכסף צדיק ואביון בעבור נעלים	
עמוס	עמוס ב	ז	השאפים על עפר ארץ בראש דלים ודרך ענוים יטו ואיש ואביו ילכו אל הנערה למען חלל את שם קדשי	
עמוס	עמוס ב	ח	ועל בגדים חבלים יטו אצל כל מזבח ויין ענושים ישתו בית אלהיהם	
עמוס	עמוס ב	ט	ואנכי השמדתי את האמרי מפניהם אשר כגבה ארזים גבהו וחסן הוא כאלונים ואשמיד פריו ממעל ושרשיו מתחת	
עמוס	עמוס ב	י	ואנכי העליתי אתכם מארץ מצרים ואולך אתכם במדבר ארבעים שנה לרשת את ארץ האמרי	
עמוס	עמוס ב	יא	ואקים מבניכם לנביאים ומבחוריכם לנזרים האף אין זאת בני ישראל נאם יהוה	
עמוס	עמוס ב	יב	ותשקו את הנזרים יין ועל הנביאים צויתם לאמר לא תנבאו	
עמוס	עמוס ב	יג	הנה אנכי מעיק תחתיכם כאשר תעיק העגלה המלאה לה עמיר	
עמוס	עמוס ב	יד	ואבד מנוס מקל וחזק לא יאמץ כחו וגבור לא ימלט נפשו	
עמוס	עמוס ב	טו	ותפש הקשת לא יעמד וקל ברגליו לא ימלט ורכב הסוס לא ימלט נפשו	
עמוס	עמוס ב	טז	ואמיץ לבו בגבורים ערום ינוס ביום ההוא נאם יהוה	
עמוס	עמוס ג	א	שמעו את הדבר הזה אשר דבר יהוה עליכם בני ישראל על כל המשפחה אשר העליתי מארץ מצרים לאמר	
עמוס	עמוס ג	ב	רק אתכם ידעתי מכל משפחות האדמה על כן אפקד עליכם את כל עונתיכם	
עמוס	עמוס ג	ג	הילכו שנים יחדו בלתי אם נועדו	
עמוס	עמוס ג	ד	הישאג אריה ביער וטרף אין לו היתן כפיר קולו ממענתו בלתי אם לכד	
עמוס	עמוס ג	ה	התפל צפור על פח הארץ ומוקש אין לה היעלה פח מן האדמה ולכוד לא ילכוד	
עמוס	עמוס ג	ו	אם יתקע שופר בעיר ועם לא יחרדו אם תהיה רעה בעיר ויהוה לא עשה	
עמוס	עמוס ג	ז	כי לא יעשה אדני יהוה דבר כי אם גלה סודו אל עבדיו הנביאים	
עמוס	עמוס ג	ח	אריה שאג מי לא יירא אדני יהוה דבר מי לא ינבא	
עמוס	עמוס ג	ט	השמיעו על ארמנות באשדוד ועל ארמנות בארץ מצרים ואמרו האספו על הרי שמרון וראו מהומת רבות בתוכה ועשוקים בקרבה	
עמוס	עמוס ג	י	ולא ידעו עשות נכחה נאם יהוה האוצרים חמס ושד בארמנותיהם	
עמוס	עמוס ג	יא	לכן כה אמר אדני יהוה צר וסביב הארץ והורד ממך עזך ונבזו ארמנותיך	
עמוס	עמוס ג	יב	כה אמר יהוה כאשר יציל הרעה מפי הארי שתי כרעים או בדל אזן כן ינצלו בני ישראל הישבים בשמרון בפאת מטה ובדמשק ערש	
עמוס	עמוס ג	יג	שמעו והעידו בבית יעקב נאם אדני יהוה אלהי הצבאות	
עמוס	עמוס ג	יד	כי ביום פקדי פשעי ישראל עליו ופקדתי על מזבחות בית אל ונגדעו קרנות המזבח ונפלו לארץ	
עמוס	עמוס ג	טו	והכיתי בית החרף על בית הקיץ ואבדו בתי השן וספו בתים רבים נאם יהוה	
עמוס	עמוס ד	א	שמעו הדבר הזה פרות הבשן אשר בהר שמרון העשקות דלים הרצצות אביונים האמרת לאדניהם הביאה ונשתה	
עמוס	עמוס ד	ב	נשבע אדני יהוה בקדשו כי הנה ימים באים עליכם ונשא אתכם בצנות ואחריתכן בסירות דוגה	
עמוס	עמוס ד	ג	ופרצים תצאנה אשה נגדה והשלכתנה ההרמונה נאם יהוה	
עמוס	עמוס ד	ד	באו בית אל ופשעו הגלגל הרבו לפשע והביאו לבקר זבחיכם לשלשת ימים מעשרתיכם	
עמוס	עמוס ד	ה	וקטר מחמץ תודה וקראו נדבות השמיעו כי כן אהבתם בני ישראל נאם אדני יהוה	
עמוס	עמוס ד	ו	וגם אני נתתי לכם נקיון שנים בכל עריכם וחסר לחם בכל מקומתיכם ולא שבתם עדי נאם יהוה	
עמוס	עמוס ד	ז	וגם אנכי מנעתי מכם את הגשם בעוד שלשה חדשים לקציר והמטרתי על עיר אחת ועל עיר אחת לא אמטיר חלקה אחת תמטר וחלקה אשר לא תמטיר עליה תיבש	
עמוס	עמוס ד	ח	ונעו שתים שלש ערים אל עיר אחת לשתות מים ולא ישבעו ולא שבתם עדי נאם יהוה	
עמוס	עמוס ד	ט	הכיתי אתכם בשדפון ובירקון הרבות גנותיכם וכרמיכם ותאניכם וזיתיכם יאכל הגזם ולא שבתם עדי נאם יהוה	
עמוס	עמוס ד	י	שלחתי בכם דבר בדרך מצרים הרגתי בחרב בחוריכם עם שבי סוסיכם ואעלה באש מחניכם ובאפכם ולא שבתם עדי נאם יהוה	
עמוס	עמוס ד	יא	הפכתי בכם כמהפכת אלהים את סדם ואת עמרה ותהיו כאוד מצל משרפה ולא שבתם עדי נאם יהוה	
עמוס	עמוס ד	יב	לכן כה אעשה לך ישראל עקב כי זאת אעשה לך הכון לקראת אלהיך ישראל	
עמוס	עמוס ד	יג	כי הנה יוצר הרים וברא רוח ומגיד לאדם מה שחו עשה שחר עיפה ודרך על במתי ארץ יהוה אלהי צבאות שמו	
עמוס	עמוס ה	א	שמעו את הדבר הזה אשר אנכי נשא עליכם קינה בית ישראל	
עמוס	עמוס ה	ב	נפלה לא תוסיף קום בתולת ישראל נטשה על אדמתה אין מקימה	
עמוס	עמוס ה	ג	כי כה אמר אדני יהוה העיר היצאת אלף תשאיר מאה והיוצאת מאה תשאיר עשרה לבית ישראל	
עמוס	עמוס ה	ד	כי כה אמר יהוה לבית ישראל דרשוני וחיו	
עמוס	עמוס ה	ה	ואל תדרשו בית אל והגלגל לא תבאו ובאר שבע לא תעברו כי הגלגל גלה יגלה ובית אל יהיה לאון	
עמוס	עמוס ה	ו	דרשו את יהוה וחיו פן יצלח כאש בית יוסף ואכלה ואין מכבה לבית אל	
עמוס	עמוס ה	ז	ההפכים ללענה משפט וצדקה לארץ הניחו	
עמוס	עמוס ה	ח	עשה כימה וכסיל והפך לבקר צלמות ויום לילה החשיך הקורא למי הים וישפכם על פני הארץ יהוה שמו	
עמוס	עמוס ה	ט	המבליג שד על עז ושד על מבצר יבוא	
עמוס	עמוס ה	י	שנאו בשער מוכיח ודבר תמים יתעבו	
עמוס	עמוס ה	יא	לכן יען בושסכם על דל ומשאת בר תקחו ממנו בתי גזית בניתם ולא תשבו בם כרמי חמד נטעתם ולא תשתו את יינם	
עמוס	עמוס ה	יב	כי ידעתי רבים פשעיכם ועצמים חטאתיכם צררי צדיק לקחי כפר ואביונים בשער הטו	
עמוס	עמוס ה	יג	לכן המשכיל בעת ההיא ידם כי עת רעה היא	
עמוס	עמוס ה	יד	דרשו טוב ואל רע למען תחיו ויהי כן יהוה אלהי צבאות אתכם כאשר אמרתם	
עמוס	עמוס ה	טו	שנאו רע ואהבו טוב והציגו בשער משפט אולי יחנן יהוה אלהי צבאות שארית יוסף	
עמוס	עמוס ה	טז	לכן כה אמר יהוה אלהי צבאות אדני בכל רחבות מספד ובכל חוצות יאמרו הו הו וקראו אכר אל אבל ומספד אל יודעי נהי	
עמוס	עמוס ה	יז	ובכל כרמים מספד כי אעבר בקרבך אמר יהוה	
עמוס	עמוס ה	יח	הוי המתאוים את יום יהוה למה זה לכם יום יהוה הוא חשך ולא אור	
עמוס	עמוס ה	יט	כאשר ינוס איש מפני הארי ופגעו הדב ובא הבית וסמך ידו על הקיר ונשכו הנחש	
עמוס	עמוס ה	כ	הלא חשך יום יהוה ולא אור ואפל ולא נגה לו	
עמוס	עמוס ה	כא	שנאתי מאסתי חגיכם ולא אריח בעצרתיכם	
עמוס	עמוס ה	כב	כי אם תעלו לי עלות ומנחתיכם לא ארצה ושלם מריאיכם לא אביט	
עמוס	עמוס ה	כג	הסר מעלי המון שריך וזמרת נבליך לא אשמע	
עמוס	עמוס ה	כד	ויגל כמים משפט וצדקה כנחל איתן	
עמוס	עמוס ה	כה	הזבחים ומנחה הגשתם לי במדבר ארבעים שנה בית ישראל	
עמוס	עמוס ה	כו	ונשאתם את סכות מלככם ואת כיון צלמיכם כוכב אלהיכם אשר עשיתם לכם	
עמוס	עמוס ה	כז	והגליתי אתכם מהלאה לדמשק אמר יהוה אלהי צבאות שמו	
עמוס	עמוס ו	א	הוי השאננים בציון והבטחים בהר שמרון נקבי ראשית הגוים ובאו להם בית ישראל	
עמוס	עמוס ו	ב	עברו כלנה וראו ולכו משם חמת רבה ורדו גת פלשתים הטובים מן הממלכות האלה אם רב גבולם מגבלכם	
עמוס	עמוס ו	ג	המנדים ליום רע ותגישון שבת חמס	
עמוס	עמוס ו	ד	השכבים על מטות שן וסרחים על ערשותם ואכלים כרים מצאן ועגלים מתוך מרבק	
עמוס	עמוס ו	ה	הפרטים על פי הנבל כדויד חשבו להם כלי שיר	
עמוס	עמוס ו	ו	השתים במזרקי יין וראשית שמנים ימשחו ולא נחלו על שבר יוסף	
עמוס	עמוס ו	ז	לכן עתה יגלו בראש גלים וסר מרזח סרוחים	
עמוס	עמוס ו	ח	נשבע אדני יהוה בנפשו נאם יהוה אלהי צבאות מתאב אנכי את גאון יעקב וארמנתיו שנאתי והסגרתי עיר ומלאה	
עמוס	עמוס ו	ט	והיה אם יותרו עשרה אנשים בבית אחד ומתו	
עמוס	עמוס ו	י	ונשאו דודו ומסרפו להוציא עצמים מן הבית ואמר לאשר בירכתי הבית העוד עמך ואמר אפס ואמר הס כי לא להזכיר בשם יהוה	
עמוס	עמוס ו	יא	כי הנה יהוה מצוה והכה הבית הגדול רסיסים והבית הקטן בקעים	
עמוס	עמוס ו	יב	הירצון בסלע סוסים אם יחרוש בבקרים כי הפכתם לראש משפט ופרי צדקה ללענה	
עמוס	עמוס ו	יג	השמחים ללא דבר האמרים הלוא בחזקנו לקחנו לנו קרנים	
עמוס	עמוס ו	יד	כי הנני מקים עליכם בית ישראל נאם יהוה אלהי הצבאות גוי ולחצו אתכם מלבוא חמת עד נחל הערבה	
עמוס	עמוס ז	א	כה הראני אדני יהוה והנה יוצר גבי בתחלת עלות הלקש והנה לקש אחר גזי המלך	
עמוס	עמוס ז	ב	והיה אם כלה לאכול את עשב הארץ ואמר אדני יהוה סלח נא מי יקום יעקב כי קטן הוא	
עמוס	עמוס ז	ג	נחם יהוה על זאת לא תהיה אמר יהוה	
עמוס	עמוס ז	ד	כה הראני אדני יהוה והנה קרא לרב באש אדני יהוה ותאכל את תהום רבה ואכלה את החלק	
עמוס	עמוס ז	ה	ואמר אדני יהוה חדל נא מי יקום יעקב כי קטן הוא	
עמוס	עמוס ז	ו	נחם יהוה על זאת גם היא לא תהיה אמר אדני יהוה	
עמוס	עמוס ז	ז	כה הראני והנה אדני נצב על חומת אנך ובידו אנך	
עמוס	עמוס ז	ח	ויאמר יהוה אלי מה אתה ראה עמוס ואמר אנך ויאמר אדני הנני שם אנך בקרב עמי ישראל לא אוסיף עוד עבור לו	
עמוס	עמוס ז	ט	ונשמו במות ישחק ומקדשי ישראל יחרבו וקמתי על בית ירבעם בחרב	
עמוס	עמוס ז	י	וישלח אמציה כהן בית אל אל ירבעם מלך ישראל לאמר קשר עליך עמוס בקרב בית ישראל לא תוכל הארץ להכיל את כל דבריו	
עמוס	עמוס ז	יא	כי כה אמר עמוס בחרב ימות ירבעם וישראל גלה יגלה מעל אדמתו	
עמוס	עמוס ז	יב	ויאמר אמציה אל עמוס חזה לך ברח לך אל ארץ יהודה ואכל שם לחם ושם תנבא	
עמוס	עמוס ז	יג	ובית אל לא תוסיף עוד להנבא כי מקדש מלך הוא ובית ממלכה הוא	
עמוס	עמוס ז	יד	ויען עמוס ויאמר אל אמציה לא נביא אנכי ולא בן נביא אנכי כי בוקר אנכי ובולס שקמים	
עמוס	עמוס ז	טו	ויקחני יהוה מאחרי הצאן ויאמר אלי יהוה לך הנבא אל עמי ישראל	
עמוס	עמוס ז	טז	ועתה שמע דבר יהוה אתה אמר לא תנבא על ישראל ולא תטיף על בית ישחק	
עמוס	עמוס ז	יז	לכן כה אמר יהוה אשתך בעיר תזנה ובניך ובנתיך בחרב יפלו ואדמתך בחבל תחלק ואתה על אדמה טמאה תמות וישראל גלה יגלה מעל אדמתו	
עמוס	עמוס ח	א	כה הראני אדני יהוה והנה כלוב קיץ	
עמוס	עמוס ח	ב	ויאמר מה אתה ראה עמוס ואמר כלוב קיץ ויאמר יהוה אלי בא הקץ אל עמי ישראל לא אוסיף עוד עבור לו	
עמוס	עמוס ח	ג	והילילו שירות היכל ביום ההוא נאם אדני יהוה רב הפגר בכל מקום השליך הס	
עמוס	עמוס ח	ד	שמעו זאת השאפים אביון ולשבית ענוי ארץ	
עמוס	עמוס ח	ה	לאמר מתי יעבר החדש ונשבירה שבר והשבת ונפתחה בר להקטין איפה ולהגדיל שקל ולעות מאזני מרמה	
עמוס	עמוס ח	ו	לקנות בכסף דלים ואביון בעבור נעלים ומפל בר נשביר	
עמוס	עמוס ח	ז	נשבע יהוה בגאון יעקב אם אשכח לנצח כל מעשיהם	
עמוס	עמוס ח	ח	העל זאת לא תרגז הארץ ואבל כל יושב בה ועלתה כאר כלה ונגרשה ונשקה כיאור מצרים	
עמוס	עמוס ח	ט	והיה ביום ההוא נאם אדני יהוה והבאתי השמש בצהרים והחשכתי לארץ ביום אור	
עמוס	עמוס ח	י	והפכתי חגיכם לאבל וכל שיריכם לקינה והעליתי על כל מתנים שק ועל כל ראש קרחה ושמתיה כאבל יחיד ואחריתה כיום מר	
עמוס	עמוס ח	יא	הנה ימים באים נאם אדני יהוה והשלחתי רעב בארץ לא רעב ללחם ולא צמא למים כי אם לשמע את דברי יהוה	
עמוס	עמוס ח	יב	ונעו מים עד ים ומצפון ועד מזרח ישוטטו לבקש את דבר יהוה ולא ימצאו	
עמוס	עמוס ח	יג	ביום ההוא תתעלפנה הבתולת היפות והבחורים בצמא	
עמוס	עמוס ח	יד	הנשבעים באשמת שמרון ואמרו חי אלהיך דן וחי דרך באר שבע ונפלו ולא יקומו עוד	
עמוס	עמוס ט	א	ראיתי את אדני נצב על המזבח ויאמר הך הכפתור וירעשו הספים ובצעם בראש כלם ואחריתם בחרב אהרג לא ינוס להם נס ולא ימלט להם פליט	
עמוס	עמוס ט	ב	אם יחתרו בשאול משם ידי תקחם ואם יעלו השמים משם אורידם	
עמוס	עמוס ט	ג	ואם יחבאו בראש הכרמל משם אחפש ולקחתים ואם יסתרו מנגד עיני בקרקע הים משם אצוה את הנחש ונשכם	
עמוס	עמוס ט	ד	ואם ילכו בשבי לפני איביהם משם אצוה את החרב והרגתם ושמתי עיני עליהם לרעה ולא לטובה	
עמוס	עמוס ט	ה	ואדני יהוה הצבאות הנוגע בארץ ותמוג ואבלו כל יושבי בה ועלתה כיאר כלה ושקעה כיאר מצרים	
עמוס	עמוס ט	ו	הבונה בשמים מעלותו ואגדתו על ארץ יסדה הקרא למי הים וישפכם על פני הארץ יהוה שמו	
עמוס	עמוס ט	ז	הלוא כבני כשיים אתם לי בני ישראל נאם יהוה הלוא את ישראל העליתי מארץ מצרים ופלשתיים מכפתור וארם מקיר	
עמוס	עמוס ט	ח	הנה עיני אדני יהוה בממלכה החטאה והשמדתי אתה מעל פני האדמה אפס כי לא השמיד אשמיד את בית יעקב נאם יהוה	
עמוס	עמוס ט	ט	כי הנה אנכי מצוה והנעותי בכל הגוים את בית ישראל כאשר ינוע בכברה ולא יפול צרור ארץ	
עמוס	עמוס ט	י	בחרב ימותו כל חטאי עמי האמרים לא תגיש ותקדים בעדינו הרעה	
עמוס	עמוס ט	יא	ביום ההוא אקים את סכת דויד הנפלת וגדרתי את פרציהן והרסתיו אקים ובניתיה כימי עולם	
עמוס	עמוס ט	יב	למען יירשו את שארית אדום וכל הגוים אשר נקרא שמי עליהם נאם יהוה עשה זאת	
עמוס	עמוס ט	יג	הנה ימים באים נאם יהוה ונגש חורש בקצר ודרך ענבים במשך הזרע והטיפו ההרים עסיס וכל הגבעות תתמוגגנה	
עמוס	עמוס ט	יד	ושבתי את שבות עמי ישראל ובנו ערים נשמות וישבו ונטעו כרמים ושתו את יינם ועשו גנות ואכלו את פריהם	
עמוס	עמוס ט	טו	ונטעתים על אדמתם ולא ינתשו עוד מעל אדמתם אשר נתתי להם אמר יהוה אלהיך	
עובדיה	עובדיה א	א	חזון עבדיה כה אמר אדני יהוה לאדום שמועה שמענו מאת יהוה וציר בגוים שלח קומו ונקומה עליה למלחמה	
עובדיה	עובדיה א	ב	הנה קטן נתתיך בגוים בזוי אתה מאד	
עובדיה	עובדיה א	ג	זדון לבך השיאך שכני בחגוי סלע מרום שבתו אמר בלבו מי יורדני ארץ	
עובדיה	עובדיה א	ד	אם תגביה כנשר ואם בין כוכבים שים קנך משם אורידך נאם יהוה	
עובדיה	עובדיה א	ה	אם גנבים באו לך אם שודדי לילה איך נדמיתה הלוא יגנבו דים אם בצרים באו לך הלוא ישאירו עללות	
עובדיה	עובדיה א	ו	איך נחפשו עשו נבעו מצפניו	
עובדיה	עובדיה א	ז	עד הגבול שלחוך כל אנשי בריתך השיאוך יכלו לך אנשי שלמך לחמך ישימו מזור תחתיך אין תבונה בו	
עובדיה	עובדיה א	ח	הלוא ביום ההוא נאם יהוה והאבדתי חכמים מאדום ותבונה מהר עשו	
עובדיה	עובדיה א	ט	וחתו גבוריך תימן למען יכרת איש מהר עשו מקטל	
עובדיה	עובדיה א	י	מחמס אחיך יעקב תכסך בושה ונכרת לעולם	
עובדיה	עובדיה א	יא	ביום עמדך מנגד ביום שבות זרים חילו ונכרים באו שערו ועל ירושלם ידו גורל גם אתה כאחד מהם	
עובדיה	עובדיה א	יב	ואל תרא ביום אחיך ביום נכרו ואל תשמח לבני יהודה ביום אבדם ואל תגדל פיך ביום צרה	
עובדיה	עובדיה א	יג	אל תבוא בשער עמי ביום אידם אל תרא גם אתה ברעתו ביום אידו ואל תשלחנה בחילו ביום אידו	
עובדיה	עובדיה א	יד	ואל תעמד על הפרק להכרית את פליטיו ואל תסגר שרידיו ביום צרה	
עובדיה	עובדיה א	טו	כי קרוב יום יהוה על כל הגוים כאשר עשית יעשה לך גמלך ישוב בראשך	
עובדיה	עובדיה א	טז	כי כאשר שתיתם על הר קדשי ישתו כל הגוים תמיד ושתו ולעו והיו כלוא היו	
עובדיה	עובדיה א	יז	ובהר ציון תהיה פליטה והיה קדש וירשו בית יעקב את מורשיהם	
עובדיה	עובדיה א	יח	והיה בית יעקב אש ובית יוסף להבה ובית עשו לקש ודלקו בהם ואכלום ולא יהיה שריד לבית עשו כי יהוה דבר	
עובדיה	עובדיה א	יט	וירשו הנגב את הר עשו והשפלה את פלשתים וירשו את שדה אפרים ואת שדה שמרון ובנימן את הגלעד	
עובדיה	עובדיה א	כ	וגלת החל הזה לבני ישראל אשר כנענים עד צרפת וגלת ירושלם אשר בספרד ירשו את ערי הנגב	
עובדיה	עובדיה א	כא	ועלו מושעים בהר ציון לשפט את הר עשו והיתה ליהוה המלוכה	
יונה	יונה א	א	ויהי דבר יהוה אל יונה בן אמתי לאמר	
יונה	יונה א	ב	קום לך אל נינוה העיר הגדולה וקרא עליה כי עלתה רעתם לפני	
יונה	יונה א	ג	ויקם יונה לברח תרשישה מלפני יהוה וירד יפו וימצא אניה באה תרשיש ויתן שכרה וירד בה לבוא עמהם תרשישה מלפני יהוה	
יונה	יונה א	ד	ויהוה הטיל רוח גדולה אל הים ויהי סער גדול בים והאניה חשבה להשבר	
יונה	יונה א	ה	וייראו המלחים ויזעקו איש אל אלהיו ויטלו את הכלים אשר באניה אל הים להקל מעליהם ויונה ירד אל ירכתי הספינה וישכב וירדם	
יונה	יונה א	ו	ויקרב אליו רב החבל ויאמר לו מה לך נרדם קום קרא אל אלהיך אולי יתעשת האלהים לנו ולא נאבד	
יונה	יונה א	ז	ויאמרו איש אל רעהו לכו ונפילה גורלות ונדעה בשלמי הרעה הזאת לנו ויפלו גורלות ויפל הגורל על יונה	
יונה	יונה א	ח	ויאמרו אליו הגידה נא לנו באשר למי הרעה הזאת לנו מה מלאכתך ומאין תבוא מה ארצך ואי מזה עם אתה	
יונה	יונה א	ט	ויאמר אליהם עברי אנכי ואת יהוה אלהי השמים אני ירא אשר עשה את הים ואת היבשה	
יונה	יונה א	י	וייראו האנשים יראה גדולה ויאמרו אליו מה זאת עשית כי ידעו האנשים כי מלפני יהוה הוא ברח כי הגיד להם	
יונה	יונה א	יא	ויאמרו אליו מה נעשה לך וישתק הים מעלינו כי הים הולך וסער	
יונה	יונה א	יב	ויאמר אליהם שאוני והטילני אל הים וישתק הים מעליכם כי יודע אני כי בשלי הסער הגדול הזה עליכם	
יונה	יונה א	יג	ויחתרו האנשים להשיב אל היבשה ולא יכלו כי הים הולך וסער עליהם	
יונה	יונה א	יד	ויקראו אל יהוה ויאמרו אנה יהוה אל נא נאבדה בנפש האיש הזה ואל תתן עלינו דם נקיא כי אתה יהוה כאשר חפצת עשית	
יונה	יונה א	טו	וישאו את יונה ויטלהו אל הים ויעמד הים מזעפו	
יונה	יונה א	טז	וייראו האנשים יראה גדולה את יהוה ויזבחו זבח ליהוה וידרו נדרים	
יונה	יונה ב	א	וימן יהוה דג גדול לבלע את יונה ויהי יונה במעי הדג שלשה ימים ושלשה לילות	
יונה	יונה ב	ב	ויתפלל יונה אל יהוה אלהיו ממעי הדגה	
יונה	יונה ב	ג	ויאמר קראתי מצרה לי אל יהוה ויענני מבטן שאול שועתי שמעת קולי	
יונה	יונה ב	ד	ותשליכני מצולה בלבב ימים ונהר יסבבני כל משבריך וגליך עלי עברו	
יונה	יונה ב	ה	ואני אמרתי נגרשתי מנגד עיניך אך אוסיף להביט אל היכל קדשך	
יונה	יונה ב	ו	אפפוני מים עד נפש תהום יסבבני סוף חבוש לראשי	
יונה	יונה ב	ז	לקצבי הרים ירדתי הארץ ברחיה בעדי לעולם ותעל משחת חיי יהוה אלהי	
יונה	יונה ב	ח	בהתעטף עלי נפשי את יהוה זכרתי ותבוא אליך תפלתי אל היכל קדשך	
יונה	יונה ב	ט	משמרים הבלי שוא חסדם יעזבו	
יונה	יונה ב	י	ואני בקול תודה אזבחה לך אשר נדרתי אשלמה ישועתה ליהוה	
יונה	יונה ב	יא	ויאמר יהוה לדג ויקא את יונה אל היבשה	
יונה	יונה ג	א	ויהי דבר יהוה אל יונה שנית לאמר	
יונה	יונה ג	ב	קום לך אל נינוה העיר הגדולה וקרא אליה את הקריאה אשר אנכי דבר אליך	
יונה	יונה ג	ג	ויקם יונה וילך אל נינוה כדבר יהוה ונינוה היתה עיר גדולה לאלהים מהלך שלשת ימים	
יונה	יונה ג	ד	ויחל יונה לבוא בעיר מהלך יום אחד ויקרא ויאמר עוד ארבעים יום ונינוה נהפכת	
יונה	יונה ג	ה	ויאמינו אנשי נינוה באלהים ויקראו צום וילבשו שקים מגדולם ועד קטנם	
יונה	יונה ג	ו	ויגע הדבר אל מלך נינוה ויקם מכסאו ויעבר אדרתו מעליו ויכס שק וישב על האפר	
יונה	יונה ג	ז	ויזעק ויאמר בנינוה מטעם המלך וגדליו לאמר האדם והבהמה הבקר והצאן אל יטעמו מאומה אל ירעו ומים אל ישתו	
יונה	יונה ג	ח	ויתכסו שקים האדם והבהמה ויקראו אל אלהים בחזקה וישבו איש מדרכו הרעה ומן החמס אשר בכפיהם	
יונה	יונה ג	ט	מי יודע ישוב ונחם האלהים ושב מחרון אפו ולא נאבד	
יונה	יונה ג	י	וירא האלהים את מעשיהם כי שבו מדרכם הרעה וינחם האלהים על הרעה אשר דבר לעשות להם ולא עשה	
יונה	יונה ד	א	וירע אל יונה רעה גדולה ויחר לו	
יונה	יונה ד	ב	ויתפלל אל יהוה ויאמר אנה יהוה הלוא זה דברי עד היותי על אדמתי על כן קדמתי לברח תרשישה כי ידעתי כי אתה אל חנון ורחום ארך אפים ורב חסד ונחם על הרעה	
יונה	יונה ד	ג	ועתה יהוה קח נא את נפשי ממני כי טוב מותי מחיי	
יונה	יונה ד	ד	ויאמר יהוה ההיטב חרה לך	
יונה	יונה ד	ה	ויצא יונה מן העיר וישב מקדם לעיר ויעש לו שם סכה וישב תחתיה בצל עד אשר יראה מה יהיה בעיר	
יונה	יונה ד	ו	וימן יהוה אלהים קיקיון ויעל מעל ליונה להיות צל על ראשו להציל לו מרעתו וישמח יונה על הקיקיון שמחה גדולה	
יונה	יונה ד	ז	וימן האלהים תולעת בעלות השחר למחרת ותך את הקיקיון וייבש	
יונה	יונה ד	ח	ויהי כזרח השמש וימן אלהים רוח קדים חרישית ותך השמש על ראש יונה ויתעלף וישאל את נפשו למות ויאמר טוב מותי מחיי	
יונה	יונה ד	ט	ויאמר אלהים אל יונה ההיטב חרה לך על הקיקיון ויאמר היטב חרה לי עד מות	
יונה	יונה ד	י	ויאמר יהוה אתה חסת על הקיקיון אשר לא עמלת בו ולא גדלתו שבן לילה היה ובן לילה אבד	
יונה	יונה ד	יא	ואני לא אחוס על נינוה העיר הגדולה אשר יש בה הרבה משתים עשרה רבו אדם אשר לא ידע בין ימינו לשמאלו ובהמה רבה	
מיכה	מיכה א	א	דבר יהוה אשר היה אל מיכה המרשתי בימי יותם אחז יחזקיה מלכי יהודה אשר חזה על שמרון וירושלם	
מיכה	מיכה א	ב	שמעו עמים כלם הקשיבי ארץ ומלאה ויהי אדני יהוה בכם לעד אדני מהיכל קדשו	
מיכה	מיכה א	ג	כי הנה יהוה יצא ממקומו וירד ודרך על במותי ארץ	
מיכה	מיכה א	ד	ונמסו ההרים תחתיו והעמקים יתבקעו כדונג מפני האש כמים מגרים במורד	
מיכה	מיכה א	ה	בפשע יעקב כל זאת ובחטאות בית ישראל מי פשע יעקב הלוא שמרון ומי במות יהודה הלוא ירושלם	
מיכה	מיכה א	ו	ושמתי שמרון לעי השדה למטעי כרם והגרתי לגי אבניה ויסדיה אגלה	
מיכה	מיכה א	ז	וכל פסיליה יכתו וכל אתנניה ישרפו באש וכל עצביה אשים שממה כי מאתנן זונה קבצה ועד אתנן זונה ישובו	
מיכה	מיכה א	ח	על זאת אספדה ואילילה אילכה שילל וערום אעשה מספד כתנים ואבל כבנות יענה	
מיכה	מיכה א	ט	כי אנושה מכותיה כי באה עד יהודה נגע עד שער עמי עד ירושלם	
מיכה	מיכה א	י	בגת אל תגידו בכו אל תבכו בבית לעפרה עפר התפלשתי	
מיכה	מיכה א	יא	עברי לכם יושבת שפיר עריה בשת לא יצאה יושבת צאנן מספד בית האצל יקח מכם עמדתו	
מיכה	מיכה א	יב	כי חלה לטוב יושבת מרות כי ירד רע מאת יהוה לשער ירושלם	
מיכה	מיכה א	יג	רתם המרכבה לרכש יושבת לכיש ראשית חטאת היא לבת ציון כי בך נמצאו פשעי ישראל	
מיכה	מיכה א	יד	לכן תתני שלוחים על מורשת גת בתי אכזיב לאכזב למלכי ישראל	
מיכה	מיכה א	טו	עד הירש אבי לך יושבת מרשה עד עדלם יבוא כבוד ישראל	
מיכה	מיכה א	טז	קרחי וגזי על בני תענוגיך הרחבי קרחתך כנשר כי גלו ממך	
מיכה	מיכה ב	א	הוי חשבי און ופעלי רע על משכבותם באור הבקר יעשוה כי יש לאל ידם	
מיכה	מיכה ב	ב	וחמדו שדות וגזלו ובתים ונשאו ועשקו גבר וביתו ואיש ונחלתו	
מיכה	מיכה ב	ג	לכן כה אמר יהוה הנני חשב על המשפחה הזאת רעה אשר לא תמישו משם צוארתיכם ולא תלכו רומה כי עת רעה היא	
מיכה	מיכה ב	ד	ביום ההוא ישא עליכם משל ונהה נהי נהיה אמר שדוד נשדנו חלק עמי ימיר איך ימיש לי לשובב שדינו יחלק	
מיכה	מיכה ב	ה	לכן לא יהיה לך משליך חבל בגורל בקהל יהוה	
מיכה	מיכה ב	ו	אל תטפו יטיפון לא יטפו לאלה לא יסג כלמות	
מיכה	מיכה ב	ז	האמור בית יעקב הקצר רוח יהוה אם אלה מעלליו הלוא דברי ייטיבו עם הישר הולך	
מיכה	מיכה ב	ח	ואתמול עמי לאויב יקומם ממול שלמה אדר תפשטון מעברים בטח שובי מלחמה	
מיכה	מיכה ב	ט	נשי עמי תגרשון מבית תענגיה מעל עלליה תקחו הדרי לעולם	
מיכה	מיכה ב	י	קומו ולכו כי לא זאת המנוחה בעבור טמאה תחבל וחבל נמרץ	
מיכה	מיכה ב	יא	לו איש הלך רוח ושקר כזב אטף לך ליין ולשכר והיה מטיף העם הזה	
מיכה	מיכה ב	יב	אסף אאסף יעקב כלך קבץ אקבץ שארית ישראל יחד אשימנו כצאן בצרה כעדר בתוך הדברו תהימנה מאדם	
מיכה	מיכה ב	יג	עלה הפרץ לפניהם פרצו ויעברו שער ויצאו בו ויעבר מלכם לפניהם ויהוה בראשם	
מיכה	מיכה ג	א	ואמר שמעו נא ראשי יעקב וקציני בית ישראל הלוא לכם לדעת את המשפט	
מיכה	מיכה ג	ב	שנאי טוב ואהבי רעה גזלי עורם מעליהם ושארם מעל עצמותם	
מיכה	מיכה ג	ג	ואשר אכלו שאר עמי ועורם מעליהם הפשיטו ואת עצמתיהם פצחו ופרשו כאשר בסיר וכבשר בתוך קלחת	
מיכה	מיכה ג	ד	אז יזעקו אל יהוה ולא יענה אותם ויסתר פניו מהם בעת ההיא כאשר הרעו מעלליהם	
מיכה	מיכה ג	ה	כה אמר יהוה על הנביאים המתעים את עמי הנשכים בשניהם וקראו שלום ואשר לא יתן על פיהם וקדשו עליו מלחמה	
מיכה	מיכה ג	ו	לכן לילה לכם מחזון וחשכה לכם מקסם ובאה השמש על הנביאים וקדר עליהם היום	
מיכה	מיכה ג	ז	ובשו החזים וחפרו הקסמים ועטו על שפם כלם כי אין מענה אלהים	
מיכה	מיכה ג	ח	ואולם אנכי מלאתי כח את רוח יהוה ומשפט וגבורה להגיד ליעקב פשעו ולישראל חטאתו	
מיכה	מיכה ג	ט	שמעו נא זאת ראשי בית יעקב וקציני בית ישראל המתעבים משפט ואת כל הישרה יעקשו	
מיכה	מיכה ג	י	בנה ציון בדמים וירושלם בעולה	
מיכה	מיכה ג	יא	ראשיה בשחד ישפטו וכהניה במחיר יורו ונביאיה בכסף יקסמו ועל יהוה ישענו לאמר הלוא יהוה בקרבנו לא תבוא עלינו רעה	
מיכה	מיכה ג	יב	לכן בגללכם ציון שדה תחרש וירושלם עיין תהיה והר הבית לבמות יער	
מיכה	מיכה ד	א	והיה באחרית הימים יהיה הר בית יהוה נכון בראש ההרים ונשא הוא מגבעות ונהרו עליו עמים	
מיכה	מיכה ד	ב	והלכו גוים רבים ואמרו לכו ונעלה אל הר יהוה ואל בית אלהי יעקב ויורנו מדרכיו ונלכה בארחתיו כי מציון תצא תורה ודבר יהוה מירושלם	
מיכה	מיכה ד	ג	ושפט בין עמים רבים והוכיח לגוים עצמים עד רחוק וכתתו חרבתיהם לאתים וחניתתיהם למזמרות לא ישאו גוי אל גוי חרב ולא ילמדון עוד מלחמה	
מיכה	מיכה ד	ד	וישבו איש תחת גפנו ותחת תאנתו ואין מחריד כי פי יהוה צבאות דבר	
מיכה	מיכה ד	ה	כי כל העמים ילכו איש בשם אלהיו ואנחנו נלך בשם יהוה אלהינו לעולם ועד	
מיכה	מיכה ד	ו	ביום ההוא נאם יהוה אספה הצלעה והנדחה אקבצה ואשר הרעתי	
מיכה	מיכה ד	ז	ושמתי את הצלעה לשארית והנהלאה לגוי עצום ומלך יהוה עליהם בהר ציון מעתה ועד עולם	
מיכה	מיכה ד	ח	ואתה מגדל עדר עפל בת ציון עדיך תאתה ובאה הממשלה הראשנה ממלכת לבת ירושלם	
מיכה	מיכה ד	ט	עתה למה תריעי רע המלך אין בך אם יועצך אבד כי החזיקך חיל כיולדה	
מיכה	מיכה ד	י	חולי וגחי בת ציון כיולדה כי עתה תצאי מקריה ושכנת בשדה ובאת עד בבל שם תנצלי שם יגאלך יהוה מכף איביך	
מיכה	מיכה ד	יא	ועתה נאספו עליך גוים רבים האמרים תחנף ותחז בציון עינינו	
מיכה	מיכה ד	יב	והמה לא ידעו מחשבות יהוה ולא הבינו עצתו כי קבצם כעמיר גרנה	
מיכה	מיכה ד	יג	קומי ודושי בת ציון כי קרנך אשים ברזל ופרסתיך אשים נחושה והדקות עמים רבים והחרמתי ליהוה בצעם וחילם לאדון כל הארץ	
מיכה	מיכה ד	יד	עתה תתגדדי בת גדוד מצור שם עלינו בשבט יכו על הלחי את שפט ישראל	
מיכה	מיכה ה	א	ואתה בית לחם אפרתה צעיר להיות באלפי יהודה ממך לי יצא להיות מושל בישראל ומוצאתיו מקדם מימי עולם	
מיכה	מיכה ה	ב	לכן יתנם עד עת יולדה ילדה ויתר אחיו ישובון על בני ישראל	
מיכה	מיכה ה	ג	ועמד ורעה בעז יהוה בגאון שם יהוה אלהיו וישבו כי עתה יגדל עד אפסי ארץ	
מיכה	מיכה ה	ד	והיה זה שלום אשור כי יבוא בארצנו וכי ידרך בארמנתינו והקמנו עליו שבעה רעים ושמנה נסיכי אדם	
מיכה	מיכה ה	ה	ורעו את ארץ אשור בחרב ואת ארץ נמרד בפתחיה והציל מאשור כי יבוא בארצנו וכי ידרך בגבולנו	
מיכה	מיכה ה	ו	והיה שארית יעקב בקרב עמים רבים כטל מאת יהוה כרביבים עלי עשב אשר לא יקוה לאיש ולא ייחל לבני אדם	
מיכה	מיכה ה	ז	והיה שארית יעקב בגוים בקרב עמים רבים כאריה בבהמות יער ככפיר בעדרי צאן אשר אם עבר ורמס וטרף ואין מציל	
מיכה	מיכה ה	ח	תרם ידך על צריך וכל איביך יכרתו	
מיכה	מיכה ה	ט	והיה ביום ההוא נאם יהוה והכרתי סוסיך מקרבך והאבדתי מרכבתיך	
מיכה	מיכה ה	י	והכרתי ערי ארצך והרסתי כל מבצריך	
מיכה	מיכה ה	יא	והכרתי כשפים מידך ומעוננים לא יהיו לך	
מיכה	מיכה ה	יב	והכרתי פסיליך ומצבותיך מקרבך ולא תשתחוה עוד למעשה ידיך	
מיכה	מיכה ה	יג	ונתשתי אשיריך מקרבך והשמדתי עריך	
מיכה	מיכה ה	יד	ועשיתי באף ובחמה נקם את הגוים אשר לא שמעו	
מיכה	מיכה ו	א	שמעו נא את אשר יהוה אמר קום ריב את ההרים ותשמענה הגבעות קולך	
מיכה	מיכה ו	ב	שמעו הרים את ריב יהוה והאתנים מסדי ארץ כי ריב ליהוה עם עמו ועם ישראל יתוכח	
מיכה	מיכה ו	ג	עמי מה עשיתי לך ומה הלאתיך ענה בי	
מיכה	מיכה ו	ד	כי העלתיך מארץ מצרים ומבית עבדים פדיתיך ואשלח לפניך את משה אהרן ומרים	
מיכה	מיכה ו	ה	עמי זכר נא מה יעץ בלק מלך מואב ומה ענה אתו בלעם בן בעור מן השטים עד הגלגל למען דעת צדקות יהוה	
מיכה	מיכה ו	ו	במה אקדם יהוה אכף לאלהי מרום האקדמנו בעולות בעגלים בני שנה	
מיכה	מיכה ו	ז	הירצה יהוה באלפי אילים ברבבות נחלי שמן האתן בכורי פשעי פרי בטני חטאת נפשי	
מיכה	מיכה ו	ח	הגיד לך אדם מה טוב ומה יהוה דורש ממך כי אם עשות משפט ואהבת חסד והצנע לכת עם אלהיך	
מיכה	מיכה ו	ט	קול יהוה לעיר יקרא ותושיה יראה שמך שמעו מטה ומי יעדה	
מיכה	מיכה ו	י	עוד האש בית רשע אצרות רשע ואיפת רזון זעומה	
מיכה	מיכה ו	יא	האזכה במאזני רשע ובכיס אבני מרמה	
מיכה	מיכה ו	יב	אשר עשיריה מלאו חמס וישביה דברו שקר ולשונם רמיה בפיהם	
מיכה	מיכה ו	יג	וגם אני החליתי הכותך השמם על חטאתך	
מיכה	מיכה ו	יד	אתה תאכל ולא תשבע וישחך בקרבך ותסג ולא תפליט ואשר תפלט לחרב אתן	
מיכה	מיכה ו	טו	אתה תזרע ולא תקצור אתה תדרך זית ולא תסוך שמן ותירוש ולא תשתה יין	
מיכה	מיכה ו	טז	וישתמר חקות עמרי וכל מעשה בית אחאב ותלכו במעצותם למען תתי אתך לשמה וישביה לשרקה וחרפת עמי תשאו	
מיכה	מיכה ז	א	אללי לי כי הייתי כאספי קיץ כעללת בציר אין אשכול לאכול בכורה אותה נפשי	
מיכה	מיכה ז	ב	אבד חסיד מן הארץ וישר באדם אין כלם לדמים יארבו איש את אחיהו יצודו חרם	
מיכה	מיכה ז	ג	על הרע כפים להיטיב השר שאל והשפט בשלום והגדול דבר הות נפשו הוא ויעבתוה	
מיכה	מיכה ז	ד	טובם כחדק ישר ממסוכה יום מצפיך פקדתך באה עתה תהיה מבוכתם	
מיכה	מיכה ז	ה	אל תאמינו ברע אל תבטחו באלוף משכבת חיקך שמר פתחי פיך	
מיכה	מיכה ז	ו	כי בן מנבל אב בת קמה באמה כלה בחמתה איבי איש אנשי ביתו	
מיכה	מיכה ז	ז	ואני ביהוה אצפה אוחילה לאלהי ישעי ישמעני אלהי	
מיכה	מיכה ז	ח	אל תשמחי איבתי לי כי נפלתי קמתי כי אשב בחשך יהוה אור לי	
מיכה	מיכה ז	ט	זעף יהוה אשא כי חטאתי לו עד אשר יריב ריבי ועשה משפטי יוציאני לאור אראה בצדקתו	
מיכה	מיכה ז	י	ותרא איבתי ותכסה בושה האמרה אלי איו יהוה אלהיך עיני תראינה בה עתה תהיה למרמס כטיט חוצות	
מיכה	מיכה ז	יא	יום לבנות גדריך יום ההוא ירחק חק	
מיכה	מיכה ז	יב	יום הוא ועדיך יבוא למני אשור וערי מצור ולמני מצור ועד נהר וים מים והר ההר	
מיכה	מיכה ז	יג	והיתה הארץ לשממה על ישביה מפרי מעלליהם	
מיכה	מיכה ז	יד	רעה עמך בשבטך צאן נחלתך שכני לבדד יער בתוך כרמל ירעו בשן וגלעד כימי עולם	
מיכה	מיכה ז	טו	כימי צאתך מארץ מצרים אראנו נפלאות	
מיכה	מיכה ז	טז	יראו גוים ויבשו מכל גבורתם ישימו יד על פה אזניהם תחרשנה	
מיכה	מיכה ז	יז	ילחכו עפר כנחש כזחלי ארץ ירגזו ממסגרתיהם אל יהוה אלהינו יפחדו ויראו ממך	
מיכה	מיכה ז	יח	מי אל כמוך נשא עון ועבר על פשע לשארית נחלתו לא החזיק לעד אפו כי חפץ חסד הוא	
מיכה	מיכה ז	יט	ישוב ירחמנו יכבש עונתינו ותשליך במצלות ים כל חטאותם	
מיכה	מיכה ז	כ	תתן אמת ליעקב חסד לאברהם אשר נשבעת לאבתינו מימי קדם	
נחום	נחום א	א	משא נינוה ספר חזון נחום האלקשי	
נחום	נחום א	ב	אל קנוא ונקם יהוה נקם יהוה ובעל חמה נקם יהוה לצריו ונוטר הוא לאיביו	
נחום	נחום א	ג	יהוה ארך אפים וגדול כח ונקה לא ינקה יהוה בסופה ובשערה דרכו וענן אבק רגליו	
נחום	נחום א	ד	גוער בים ויבשהו וכל הנהרות החריב אמלל בשן וכרמל ופרח לבנון אמלל	
נחום	נחום א	ה	הרים רעשו ממנו והגבעות התמגגו ותשא הארץ מפניו ותבל וכל ישבי בה	
נחום	נחום א	ו	לפני זעמו מי יעמוד ומי יקום בחרון אפו חמתו נתכה כאש והצרים נתצו ממנו	
נחום	נחום א	ז	טוב יהוה למעוז ביום צרה וידע חסי בו	
נחום	נחום א	ח	ובשטף עבר כלה יעשה מקומה ואיביו ירדף חשך	
נחום	נחום א	ט	מה תחשבון אל יהוה כלה הוא עשה לא תקום פעמים צרה	
נחום	נחום א	י	כי עד סירים סבכים וכסבאם סבואים אכלו כקש יבש מלא	
נחום	נחום א	יא	ממך יצא חשב על יהוה רעה יעץ בליעל	
נחום	נחום א	יב	כה אמר יהוה אם שלמים וכן רבים וכן נגזו ועבר וענתך לא אענך עוד	
נחום	נחום א	יג	ועתה אשבר מטהו מעליך ומוסרתיך אנתק	
נחום	נחום א	יד	וצוה עליך יהוה לא יזרע משמך עוד מבית אלהיך אכרית פסל ומסכה אשים קברך כי קלות	
נחום	נחום ב	א	הנה על ההרים רגלי מבשר משמיע שלום חגי יהודה חגיך שלמי נדריך כי לא יוסיף עוד לעבור בך בליעל כלה נכרת	
נחום	נחום ב	ב	עלה מפיץ על פניך נצור מצרה צפה דרך חזק מתנים אמץ כח מאד	
נחום	נחום ב	ג	כי שב יהוה את גאון יעקב כגאון ישראל כי בקקום בקקים וזמריהם שחתו	
נחום	נחום ב	ד	מגן גבריהו מאדם אנשי חיל מתלעים באש פלדות הרכב ביום הכינו והברשים הרעלו	
נחום	נחום ב	ה	בחוצות יתהוללו הרכב ישתקשקון ברחבות מראיהן כלפידם כברקים ירוצצו	
נחום	נחום ב	ו	יזכר אדיריו יכשלו בהלכותם ימהרו חומתה והכן הסכך	
נחום	נחום ב	ז	שערי הנהרות נפתחו וההיכל נמוג	
נחום	נחום ב	ח	והצב גלתה העלתה ואמהתיה מנהגות כקול יונים מתפפת על לבבהן	
נחום	נחום ב	ט	ונינוה כברכת מים מימי היא והמה נסים עמדו עמדו ואין מפנה	
נחום	נחום ב	י	בזו כסף בזו זהב ואין קצה לתכונה כבד מכל כלי חמדה	
נחום	נחום ב	יא	בוקה ומבוקה ומבלקה ולב נמס ופק ברכים וחלחלה בכל מתנים ופני כלם קבצו פארור	
נחום	נחום ב	יב	איה מעון אריות ומרעה הוא לכפרים אשר הלך אריה לביא שם גור אריה ואין מחריד	
נחום	נחום ב	יג	אריה טרף בדי גרותיו ומחנק ללבאתיו וימלא טרף חריו ומענתיו טרפה	
נחום	נחום ב	יד	הנני אליך נאם יהוה צבאות והבערתי בעשן רכבה וכפיריך תאכל חרב והכרתי מארץ טרפך ולא ישמע עוד קול מלאככה	
נחום	נחום ג	א	הוי עיר דמים כלה כחש פרק מלאה לא ימיש טרף	
נחום	נחום ג	ב	קול שוט וקול רעש אופן וסוס דהר ומרכבה מרקדה	
נחום	נחום ג	ג	פרש מעלה ולהב חרב וברק חנית ורב חלל וכבד פגר ואין קצה לגויה יכשלו בגויתם	
נחום	נחום ג	ד	מרב זנוני זונה טובת חן בעלת כשפים המכרת גוים בזנוניה ומשפחות בכשפיה	
נחום	נחום ג	ה	הנני אליך נאם יהוה צבאות וגליתי שוליך על פניך והראיתי גוים מערך וממלכות קלונך	
נחום	נחום ג	ו	והשלכתי עליך שקצים ונבלתיך ושמתיך כראי	
נחום	נחום ג	ז	והיה כל ראיך ידוד ממך ואמר שדדה נינוה מי ינוד לה מאין אבקש מנחמים לך	
נחום	נחום ג	ח	התיטבי מנא אמון הישבה ביארים מים סביב לה אשר חיל ים מים חומתה	
נחום	נחום ג	ט	כוש עצמה ומצרים ואין קצה פוט ולובים היו בעזרתך	
נחום	נחום ג	י	גם היא לגלה הלכה בשבי גם עלליה ירטשו בראש כל חוצות ועל נכבדיה ידו גורל וכל גדוליה רתקו בזקים	
נחום	נחום ג	יא	גם את תשכרי תהי נעלמה גם את תבקשי מעוז מאויב	
נחום	נחום ג	יב	כל מבצריך תאנים עם בכורים אם ינועו ונפלו על פי אוכל	
נחום	נחום ג	יג	הנה עמך נשים בקרבך לאיביך פתוח נפתחו שערי ארצך אכלה אש בריחיך	
נחום	נחום ג	יד	מי מצור שאבי לך חזקי מבצריך באי בטיט ורמסי בחמר החזיקי מלבן	
נחום	נחום ג	טו	שם תאכלך אש תכריתך חרב תאכלך כילק התכבד כילק התכבדי כארבה	
נחום	נחום ג	טז	הרבית רכליך מכוכבי השמים ילק פשט ויעף	
נחום	נחום ג	יז	מנזריך כארבה וטפסריך כגוב גבי החונים בגדרות ביום קרה שמש זרחה ונודד ולא נודע מקומו אים	
נחום	נחום ג	יח	נמו רעיך מלך אשור ישכנו אדיריך נפשו עמך על ההרים ואין מקבץ	
נחום	נחום ג	יט	אין כהה לשברך נחלה מכתך כל שמעי שמעך תקעו כף עליך כי על מי לא עברה רעתך תמיד	
חבקוק	חבקוק א	א	המשא אשר חזה חבקוק הנביא	
חבקוק	חבקוק א	ב	עד אנה יהוה שועתי ולא תשמע אזעק אליך חמס ולא תושיע	
חבקוק	חבקוק א	ג	למה תראני און ועמל תביט ושד וחמס לנגדי ויהי ריב ומדון ישא	
חבקוק	חבקוק א	ד	על כן תפוג תורה ולא יצא לנצח משפט כי רשע מכתיר את הצדיק על כן יצא משפט מעקל	
חבקוק	חבקוק א	ה	ראו בגוים והביטו והתמהו תמהו כי פעל פעל בימיכם לא תאמינו כי יספר	
חבקוק	חבקוק א	ו	כי הנני מקים את הכשדים הגוי המר והנמהר ההולך למרחבי ארץ לרשת משכנות לא לו	
חבקוק	חבקוק א	ז	אים ונורא הוא ממנו משפטו ושאתו יצא	
חבקוק	חבקוק א	ח	וקלו מנמרים סוסיו וחדו מזאבי ערב ופשו פרשיו ופרשיו מרחוק יבאו יעפו כנשר חש לאכול	
חבקוק	חבקוק א	ט	כלה לחמס יבוא מגמת פניהם קדימה ויאסף כחול שבי	
חבקוק	חבקוק א	י	והוא במלכים יתקלס ורזנים משחק לו הוא לכל מבצר ישחק ויצבר עפר וילכדה	
חבקוק	חבקוק א	יא	אז חלף רוח ויעבר ואשם זו כחו לאלהו	
חבקוק	חבקוק א	יב	הלוא אתה מקדם יהוה אלהי קדשי לא נמות יהוה למשפט שמתו וצור להוכיח יסדתו	
חבקוק	חבקוק א	יג	טהור עינים מראות רע והביט אל עמל לא תוכל למה תביט בוגדים תחריש בבלע רשע צדיק ממנו	
חבקוק	חבקוק א	יד	ותעשה אדם כדגי הים כרמש לא משל בו	
חבקוק	חבקוק א	טו	כלה בחכה העלה יגרהו בחרמו ויאספהו במכמרתו על כן ישמח ויגיל	
חבקוק	חבקוק א	טז	על כן יזבח לחרמו ויקטר למכמרתו כי בהמה שמן חלקו ומאכלו בראה	
חבקוק	חבקוק א	יז	העל כן יריק חרמו ותמיד להרג גוים לא יחמול	
חבקוק	חבקוק ב	א	על משמרתי אעמדה ואתיצבה על מצור ואצפה לראות מה ידבר בי ומה אשיב על תוכחתי	
חבקוק	חבקוק ב	ב	ויענני יהוה ויאמר כתוב חזון ובאר על הלחות למען ירוץ קורא בו	
חבקוק	חבקוק ב	ג	כי עוד חזון למועד ויפח לקץ ולא יכזב אם יתמהמה חכה לו כי בא יבא לא יאחר	
חבקוק	חבקוק ב	ד	הנה עפלה לא ישרה נפשו בו וצדיק באמונתו יחיה	
חבקוק	חבקוק ב	ה	ואף כי היין בוגד גבר יהיר ולא ינוה אשר הרחיב כשאול נפשו והוא כמות ולא ישבע ויאסף אליו כל הגוים ויקבץ אליו כל העמים	
חבקוק	חבקוק ב	ו	הלוא אלה כלם עליו משל ישאו ומליצה חידות לו ויאמר הוי המרבה לא לו עד מתי ומכביד עליו עבטיט	
חבקוק	חבקוק ב	ז	הלוא פתע יקומו נשכיך ויקצו מזעזעיך והיית למשסות למו	
חבקוק	חבקוק ב	ח	כי אתה שלות גוים רבים ישלוך כל יתר עמים מדמי אדם וחמס ארץ קריה וכל ישבי בה	
חבקוק	חבקוק ב	ט	הוי בצע בצע רע לביתו לשום במרום קנו להנצל מכף רע	
חבקוק	חבקוק ב	י	יעצת בשת לביתך קצות עמים רבים וחוטא נפשך	
חבקוק	חבקוק ב	יא	כי אבן מקיר תזעק וכפיס מעץ יעננה	
חבקוק	חבקוק ב	יב	הוי בנה עיר בדמים וכונן קריה בעולה	
חבקוק	חבקוק ב	יג	הלוא הנה מאת יהוה צבאות וייגעו עמים בדי אש ולאמים בדי ריק יעפו	
חבקוק	חבקוק ב	יד	כי תמלא הארץ לדעת את כבוד יהוה כמים יכסו על ים	
חבקוק	חבקוק ב	טו	הוי משקה רעהו מספח חמתך ואף שכר למען הביט על מעוריהם	
חבקוק	חבקוק ב	טז	שבעת קלון מכבוד שתה גם אתה והערל תסוב עליך כוס ימין יהוה וקיקלון על כבודך	
חבקוק	חבקוק ב	יז	כי חמס לבנון יכסך ושד בהמות יחיתן מדמי אדם וחמס ארץ קריה וכל ישבי בה	
חבקוק	חבקוק ב	יח	מה הועיל פסל כי פסלו יצרו מסכה ומורה שקר כי בטח יצר יצרו עליו לעשות אלילים אלמים	
חבקוק	חבקוק ב	יט	הוי אמר לעץ הקיצה עורי לאבן דומם הוא יורה הנה הוא תפוש זהב וכסף וכל רוח אין בקרבו	
חבקוק	חבקוק ב	כ	ויהוה בהיכל קדשו הס מפניו כל הארץ	
חבקוק	חבקוק ג	א	תפלה לחבקוק הנביא על שגינות	
חבקוק	חבקוק ג	ב	יהוה שמעתי שמעך יראתי יהוה פעלך בקרב שנים חייהו בקרב שנים תודיע ברגז רחם תזכור	
חבקוק	חבקוק ג	ג	אלוה מתימן יבוא וקדוש מהר פארן סלה כסה שמים הודו ותהלתו מלאה הארץ	
חבקוק	חבקוק ג	ד	ונגה כאור תהיה קרנים מידו לו ושם חביון עזה	
חבקוק	חבקוק ג	ה	לפניו ילך דבר ויצא רשף לרגליו	
חבקוק	חבקוק ג	ו	עמד וימדד ארץ ראה ויתר גוים ויתפצצו הררי עד שחו גבעות עולם הליכות עולם לו	
חבקוק	חבקוק ג	ז	תחת און ראיתי אהלי כושן ירגזון יריעות ארץ מדין	
חבקוק	חבקוק ג	ח	הבנהרים חרה יהוה אם בנהרים אפך אם בים עברתך כי תרכב על סוסיך מרכבתיך ישועה	
חבקוק	חבקוק ג	ט	עריה תעור קשתך שבעות מטות אמר סלה נהרות תבקע ארץ	
חבקוק	חבקוק ג	י	ראוך יחילו הרים זרם מים עבר נתן תהום קולו רום ידיהו נשא	
חבקוק	חבקוק ג	יא	שמש ירח עמד זבלה לאור חציך יהלכו לנגה ברק חניתך	
חבקוק	חבקוק ג	יב	בזעם תצעד ארץ באף תדוש גוים	
חבקוק	חבקוק ג	יג	יצאת לישע עמך לישע את משיחך מחצת ראש מבית רשע ערות יסוד עד צואר סלה	
חבקוק	חבקוק ג	יד	נקבת במטיו ראש פרזו יסערו להפיצני עליצתם כמו לאכל עני במסתר	
חבקוק	חבקוק ג	טו	דרכת בים סוסיך חמר מים רבים	
חבקוק	חבקוק ג	טז	שמעתי ותרגז בטני לקול צללו שפתי יבוא רקב בעצמי ותחתי ארגז אשר אנוח ליום צרה לעלות לעם יגודנו	
חבקוק	חבקוק ג	יז	כי תאנה לא תפרח ואין יבול בגפנים כחש מעשה זית ושדמות לא עשה אכל גזר ממכלה צאן ואין בקר ברפתים	
חבקוק	חבקוק ג	יח	ואני ביהוה אעלוזה אגילה באלהי ישעי	
חבקוק	חבקוק ג	יט	יהוה אדני חילי וישם רגלי כאילות ועל במותי ידרכני למנצח בנגינותי	
צפניה	צפניה א	א	דבר יהוה אשר היה אל צפניה בן כושי בן גדליה בן אמריה בן חזקיה בימי יאשיהו בן אמון מלך יהודה	
צפניה	צפניה א	ב	אסף אסף כל מעל פני האדמה נאם יהוה	
צפניה	צפניה א	ג	אסף אדם ובהמה אסף עוף השמים ודגי הים והמכשלות את הרשעים והכרתי את האדם מעל פני האדמה נאם יהוה	
צפניה	צפניה א	ד	ונטיתי ידי על יהודה ועל כל יושבי ירושלם והכרתי מן המקום הזה את שאר הבעל את שם הכמרים עם הכהנים	
צפניה	צפניה א	ה	ואת המשתחוים על הגגות לצבא השמים ואת המשתחוים הנשבעים ליהוה והנשבעים במלכם	
צפניה	צפניה א	ו	ואת הנסוגים מאחרי יהוה ואשר לא בקשו את יהוה ולא דרשהו	
צפניה	צפניה א	ז	הס מפני אדני יהוה כי קרוב יום יהוה כי הכין יהוה זבח הקדיש קראיו	
צפניה	צפניה א	ח	והיה ביום זבח יהוה ופקדתי על השרים ועל בני המלך ועל כל הלבשים מלבוש נכרי	
צפניה	צפניה א	ט	ופקדתי על כל הדולג על המפתן ביום ההוא הממלאים בית אדניהם חמס ומרמה	
צפניה	צפניה א	י	והיה ביום ההוא נאם יהוה קול צעקה משער הדגים ויללה מן המשנה ושבר גדול מהגבעות	
צפניה	צפניה א	יא	הילילו ישבי המכתש כי נדמה כל עם כנען נכרתו כל נטילי כסף	
צפניה	צפניה א	יב	והיה בעת ההיא אחפש את ירושלם בנרות ופקדתי על האנשים הקפאים על שמריהם האמרים בלבבם לא ייטיב יהוה ולא ירע	
צפניה	צפניה א	יג	והיה חילם למשסה ובתיהם לשממה ובנו בתים ולא ישבו ונטעו כרמים ולא ישתו את יינם	
צפניה	צפניה א	יד	קרוב יום יהוה הגדול קרוב ומהר מאד קול יום יהוה מר צרח שם גבור	
צפניה	צפניה א	טו	יום עברה היום ההוא יום צרה ומצוקה יום שאה ומשואה יום חשך ואפלה יום ענן וערפל	
צפניה	צפניה א	טז	יום שופר ותרועה על הערים הבצרות ועל הפנות הגבהות	
צפניה	צפניה א	יז	והצרתי לאדם והלכו כעורים כי ליהוה חטאו ושפך דמם כעפר ולחמם כגללים	
צפניה	צפניה א	יח	גם כספם גם זהבם לא יוכל להצילם ביום עברת יהוה ובאש קנאתו תאכל כל הארץ כי כלה אך נבהלה יעשה את כל ישבי הארץ	
צפניה	צפניה ב	א	התקוששו וקושו הגוי לא נכסף	
צפניה	צפניה ב	ב	בטרם לדת חק כמץ עבר יום בטרם לא יבוא עליכם חרון אף יהוה בטרם לא יבוא עליכם יום אף יהוה	
צפניה	צפניה ב	ג	בקשו את יהוה כל ענוי הארץ אשר משפטו פעלו בקשו צדק בקשו ענוה אולי תסתרו ביום אף יהוה	
צפניה	צפניה ב	ד	כי עזה עזובה תהיה ואשקלון לשממה אשדוד בצהרים יגרשוה ועקרון תעקר	
צפניה	צפניה ב	ה	הוי ישבי חבל הים גוי כרתים דבר יהוה עליכם כנען ארץ פלשתים והאבדתיך מאין יושב	
צפניה	צפניה ב	ו	והיתה חבל הים נות כרת רעים וגדרות צאן	
צפניה	צפניה ב	ז	והיה חבל לשארית בית יהודה עליהם ירעון בבתי אשקלון בערב ירבצון כי יפקדם יהוה אלהיהם ושב שבותם	
צפניה	צפניה ב	ח	שמעתי חרפת מואב וגדופי בני עמון אשר חרפו את עמי ויגדילו על גבולם	
צפניה	צפניה ב	ט	לכן חי אני נאם יהוה צבאות אלהי ישראל כי מואב כסדם תהיה ובני עמון כעמרה ממשק חרול ומכרה מלח ושממה עד עולם שארית עמי יבזום ויתר גוי ינחלום	
צפניה	צפניה ב	י	זאת להם תחת גאונם כי חרפו ויגדלו על עם יהוה צבאות	
צפניה	צפניה ב	יא	נורא יהוה עליהם כי רזה את כל אלהי הארץ וישתחוו לו איש ממקומו כל איי הגוים	
צפניה	צפניה ב	יב	גם אתם כושים חללי חרבי המה	
צפניה	צפניה ב	יג	ויט ידו על צפון ויאבד את אשור וישם את נינוה לשממה ציה כמדבר	
צפניה	צפניה ב	יד	ורבצו בתוכה עדרים כל חיתו גוי גם קאת גם קפד בכפתריה ילינו קול ישורר בחלון חרב בסף כי ארזה ערה	
צפניה	צפניה ב	טו	זאת העיר העליזה היושבת לבטח האמרה בלבבה אני ואפסי עוד איך היתה לשמה מרבץ לחיה כל עובר עליה ישרק יניע ידו	
צפניה	צפניה ג	א	הוי מראה ונגאלה העיר היונה	
צפניה	צפניה ג	ב	לא שמעה בקול לא לקחה מוסר ביהוה לא בטחה אל אלהיה לא קרבה	
צפניה	צפניה ג	ג	שריה בקרבה אריות שאגים שפטיה זאבי ערב לא גרמו לבקר	
צפניה	צפניה ג	ד	נביאיה פחזים אנשי בגדות כהניה חללו קדש חמסו תורה	
צפניה	צפניה ג	ה	יהוה צדיק בקרבה לא יעשה עולה בבקר בבקר משפטו יתן לאור לא נעדר ולא יודע עול בשת	
צפניה	צפניה ג	ו	הכרתי גוים נשמו פנותם החרבתי חוצותם מבלי עובר נצדו עריהם מבלי איש מאין יושב	
צפניה	צפניה ג	ז	אמרתי אך תיראי אותי תקחי מוסר ולא יכרת מעונה כל אשר פקדתי עליה אכן השכימו השחיתו כל עלילותם	
צפניה	צפניה ג	ח	לכן חכו לי נאם יהוה ליום קומי לעד כי משפטי לאסף גוים לקבצי ממלכות לשפך עליהם זעמי כל חרון אפי כי באש קנאתי תאכל כל הארץ	
צפניה	צפניה ג	ט	כי אז אהפך אל עמים שפה ברורה לקרא כלם בשם יהוה לעבדו שכם אחד	
צפניה	צפניה ג	י	מעבר לנהרי כוש עתרי בת פוצי יובלון מנחתי	
צפניה	צפניה ג	יא	ביום ההוא לא תבושי מכל עלילתיך אשר פשעת בי כי אז אסיר מקרבך עליזי גאותך ולא תוספי לגבהה עוד בהר קדשי	
צפניה	צפניה ג	יב	והשארתי בקרבך עם עני ודל וחסו בשם יהוה	
צפניה	צפניה ג	יג	שארית ישראל לא יעשו עולה ולא ידברו כזב ולא ימצא בפיהם לשון תרמית כי המה ירעו ורבצו ואין מחריד	
צפניה	צפניה ג	יד	רני בת ציון הריעו ישראל שמחי ועלזי בכל לב בת ירושלם	
צפניה	צפניה ג	טו	הסיר יהוה משפטיך פנה איבך מלך ישראל יהוה בקרבך לא תיראי רע עוד	
צפניה	צפניה ג	טז	ביום ההוא יאמר לירושלם אל תיראי ציון אל ירפו ידיך	
צפניה	צפניה ג	יז	יהוה אלהיך בקרבך גבור יושיע ישיש עליך בשמחה יחריש באהבתו יגיל עליך ברנה	
צפניה	צפניה ג	יח	נוגי ממועד אספתי ממך היו משאת עליה חרפה	
צפניה	צפניה ג	יט	הנני עשה את כל מעניך בעת ההיא והושעתי את הצלעה והנדחה אקבץ ושמתים לתהלה ולשם בכל הארץ בשתם	
צפניה	צפניה ג	כ	בעת ההיא אביא אתכם ובעת קבצי אתכם כי אתן אתכם לשם ולתהלה בכל עמי הארץ בשובי את שבותיכם לעיניכם אמר יהוה	
חגי	חגי א	א	בשנת שתים לדריוש המלך בחדש הששי ביום אחד לחדש היה דבר יהוה ביד חגי הנביא אל זרבבל בן שאלתיאל פחת יהודה ואל יהושע בן יהוצדק הכהן הגדול לאמר	
חגי	חגי א	ב	כה אמר יהוה צבאות לאמר העם הזה אמרו לא עת בא עת בית יהוה להבנות	
חגי	חגי א	ג	ויהי דבר יהוה ביד חגי הנביא לאמר	
חגי	חגי א	ד	העת לכם אתם לשבת בבתיכם ספונים והבית הזה חרב	
חגי	חגי א	ה	ועתה כה אמר יהוה צבאות שימו לבבכם על דרכיכם	
חגי	חגי א	ו	זרעתם הרבה והבא מעט אכול ואין לשבעה שתו ואין לשכרה לבוש ואין לחם לו והמשתכר משתכר אל צרור נקוב	
חגי	חגי א	ז	כה אמר יהוה צבאות שימו לבבכם על דרכיכם	
חגי	חגי א	ח	עלו ההר והבאתם עץ ובנו הבית וארצה בו ואכבד אמר יהוה	
חגי	חגי א	ט	פנה אל הרבה והנה למעט והבאתם הבית ונפחתי בו יען מה נאם יהוה צבאות יען ביתי אשר הוא חרב ואתם רצים איש לביתו	
חגי	חגי א	י	על כן עליכם כלאו שמים מטל והארץ כלאה יבולה	
חגי	חגי א	יא	ואקרא חרב על הארץ ועל ההרים ועל הדגן ועל התירוש ועל היצהר ועל אשר תוציא האדמה ועל האדם ועל הבהמה ועל כל יגיע כפים	
חגי	חגי א	יב	וישמע זרבבל בן שלתיאל ויהושע בן יהוצדק הכהן הגדול וכל שארית העם בקול יהוה אלהיהם ועל דברי חגי הנביא כאשר שלחו יהוה אלהיהם וייראו העם מפני יהוה	
חגי	חגי א	יג	ויאמר חגי מלאך יהוה במלאכות יהוה לעם לאמר אני אתכם נאם יהוה	
חגי	חגי א	יד	ויער יהוה את רוח זרבבל בן שלתיאל פחת יהודה ואת רוח יהושע בן יהוצדק הכהן הגדול ואת רוח כל שארית העם ויבאו ויעשו מלאכה בבית יהוה צבאות אלהיהם	
חגי	חגי א	טו	ביום עשרים וארבעה לחדש בששי בשנת שתים לדריוש המלך	
חגי	חגי ב	א	בשביעי בעשרים ואחד לחדש היה דבר יהוה ביד חגי הנביא לאמר	
חגי	חגי ב	ב	אמר נא אל זרבבל בן שלתיאל פחת יהודה ואל יהושע בן יהוצדק הכהן הגדול ואל שארית העם לאמר	
חגי	חגי ב	ג	מי בכם הנשאר אשר ראה את הבית הזה בכבודו הראשון ומה אתם ראים אתו עתה הלוא כמהו כאין בעיניכם	
חגי	חגי ב	ד	ועתה חזק זרבבל נאם יהוה וחזק יהושע בן יהוצדק הכהן הגדול וחזק כל עם הארץ נאם יהוה ועשו כי אני אתכם נאם יהוה צבאות	
חגי	חגי ב	ה	את הדבר אשר כרתי אתכם בצאתכם ממצרים ורוחי עמדת בתוככם אל תיראו	
חגי	חגי ב	ו	כי כה אמר יהוה צבאות עוד אחת מעט היא ואני מרעיש את השמים ואת הארץ ואת הים ואת החרבה	
חגי	חגי ב	ז	והרעשתי את כל הגוים ובאו חמדת כל הגוים ומלאתי את הבית הזה כבוד אמר יהוה צבאות	
חגי	חגי ב	ח	לי הכסף ולי הזהב נאם יהוה צבאות	
חגי	חגי ב	ט	גדול יהיה כבוד הבית הזה האחרון מן הראשון אמר יהוה צבאות ובמקום הזה אתן שלום נאם יהוה צבאות	
חגי	חגי ב	י	בעשרים וארבעה לתשיעי בשנת שתים לדריוש היה דבר יהוה אל חגי הנביא לאמר	
חגי	חגי ב	יא	כה אמר יהוה צבאות שאל נא את הכהנים תורה לאמר	
חגי	חגי ב	יב	הן ישא איש בשר קדש בכנף בגדו ונגע בכנפו אל הלחם ואל הנזיד ואל היין ואל שמן ואל כל מאכל היקדש ויענו הכהנים ויאמרו לא	
חגי	חגי ב	יג	ויאמר חגי אם יגע טמא נפש בכל אלה היטמא ויענו הכהנים ויאמרו יטמא	
חגי	חגי ב	יד	ויען חגי ויאמר כן העם הזה וכן הגוי הזה לפני נאם יהוה וכן כל מעשה ידיהם ואשר יקריבו שם טמא הוא	
חגי	חגי ב	טו	ועתה שימו נא לבבכם מן היום הזה ומעלה מטרם שום אבן אל אבן בהיכל יהוה	
חגי	חגי ב	טז	מהיותם בא אל ערמת עשרים והיתה עשרה בא אל היקב לחשף חמשים פורה והיתה עשרים	
חגי	חגי ב	יז	הכיתי אתכם בשדפון ובירקון ובברד את כל מעשה ידיכם ואין אתכם אלי נאם יהוה	
חגי	חגי ב	יח	שימו נא לבבכם מן היום הזה ומעלה מיום עשרים וארבעה לתשיעי למן היום אשר יסד היכל יהוה שימו לבבכם	
חגי	חגי ב	יט	העוד הזרע במגורה ועד הגפן והתאנה והרמון ועץ הזית לא נשא מן היום הזה אברך	
חגי	חגי ב	כ	ויהי דבר יהוה שנית אל חגי בעשרים וארבעה לחדש לאמר	
חגי	חגי ב	כא	אמר אל זרבבל פחת יהודה לאמר אני מרעיש את השמים ואת הארץ	
חגי	חגי ב	כב	והפכתי כסא ממלכות והשמדתי חזק ממלכות הגוים והפכתי מרכבה ורכביה וירדו סוסים ורכביהם איש בחרב אחיו	
חגי	חגי ב	כג	ביום ההוא נאם יהוה צבאות אקחך זרבבל בן שאלתיאל עבדי נאם יהוה ושמתיך כחותם כי בך בחרתי נאם יהוה צבאות	
זכריה	זכריה א	א	בחדש השמיני בשנת שתים לדריוש היה דבר יהוה אל זכריה בן ברכיה בן עדו הנביא לאמר	
זכריה	זכריה א	ב	קצף יהוה על אבותיכם קצף	
זכריה	זכריה א	ג	ואמרת אלהם כה אמר יהוה צבאות שובו אלי נאם יהוה צבאות ואשוב אליכם אמר יהוה צבאות	
זכריה	זכריה א	ד	אל תהיו כאבתיכם אשר קראו אליהם הנביאים הראשנים לאמר כה אמר יהוה צבאות שובו נא מדרכיכם הרעים ומעליליכם הרעים ולא שמעו ולא הקשיבו אלי נאם יהוה	
זכריה	זכריה א	ה	אבותיכם איה הם והנבאים הלעולם יחיו	
זכריה	זכריה א	ו	אך דברי וחקי אשר צויתי את עבדי הנביאים הלוא השיגו אבתיכם וישובו ויאמרו כאשר זמם יהוה צבאות לעשות לנו כדרכינו וכמעללינו כן עשה אתנו	
זכריה	זכריה א	ז	ביום עשרים וארבעה לעשתי עשר חדש הוא חדש שבט בשנת שתים לדריוש היה דבר יהוה אל זכריה בן ברכיהו בן עדוא הנביא לאמר	
זכריה	זכריה א	ח	ראיתי הלילה והנה איש רכב על סוס אדם והוא עמד בין ההדסים אשר במצלה ואחריו סוסים אדמים שרקים ולבנים	
זכריה	זכריה א	ט	ואמר מה אלה אדני ויאמר אלי המלאך הדבר בי אני אראך מה המה אלה	
זכריה	זכריה א	י	ויען האיש העמד בין ההדסים ויאמר אלה אשר שלח יהוה להתהלך בארץ	
זכריה	זכריה א	יא	ויענו את מלאך יהוה העמד בין ההדסים ויאמרו התהלכנו בארץ והנה כל הארץ ישבת ושקטת	
זכריה	זכריה א	יב	ויען מלאך יהוה ויאמר יהוה צבאות עד מתי אתה לא תרחם את ירושלם ואת ערי יהודה אשר זעמתה זה שבעים שנה	
זכריה	זכריה א	יג	ויען יהוה את המלאך הדבר בי דברים טובים דברים נחמים	
זכריה	זכריה א	יד	ויאמר אלי המלאך הדבר בי קרא לאמר כה אמר יהוה צבאות קנאתי לירושלם ולציון קנאה גדולה	
זכריה	זכריה א	טו	וקצף גדול אני קצף על הגוים השאננים אשר אני קצפתי מעט והמה עזרו לרעה	
זכריה	זכריה א	טז	לכן כה אמר יהוה שבתי לירושלם ברחמים ביתי יבנה בה נאם יהוה צבאות וקוה ינטה על ירושלם	
זכריה	זכריה א	יז	עוד קרא לאמר כה אמר יהוה צבאות עוד תפוצינה ערי מטוב ונחם יהוה עוד את ציון ובחר עוד בירושלם	
זכריה	זכריה ב	א	ואשא את עיני וארא והנה ארבע קרנות	
זכריה	זכריה ב	ב	ואמר אל המלאך הדבר בי מה אלה ויאמר אלי אלה הקרנות אשר זרו את יהודה את ישראל וירושלם	
זכריה	זכריה ב	ג	ויראני יהוה ארבעה חרשים	
זכריה	זכריה ב	ד	ואמר מה אלה באים לעשות ויאמר לאמר אלה הקרנות אשר זרו את יהודה כפי איש לא נשא ראשו ויבאו אלה להחריד אתם לידות את קרנות הגוים הנשאים קרן אל ארץ יהודה לזרותה	
זכריה	זכריה ב	ה	ואשא עיני וארא והנה איש ובידו חבל מדה	
זכריה	זכריה ב	ו	ואמר אנה אתה הלך ויאמר אלי למד את ירושלם לראות כמה רחבה וכמה ארכה	
זכריה	זכריה ב	ז	והנה המלאך הדבר בי יצא ומלאך אחר יצא לקראתו	
זכריה	זכריה ב	ח	ויאמר אלו רץ דבר אל הנער הלז לאמר פרזות תשב ירושלם מרב אדם ובהמה בתוכה	
זכריה	זכריה ב	ט	ואני אהיה לה נאם יהוה חומת אש סביב ולכבוד אהיה בתוכה	
זכריה	זכריה ב	י	הוי הוי ונסו מארץ צפון נאם יהוה כי כארבע רוחות השמים פרשתי אתכם נאם יהוה	
זכריה	זכריה ב	יא	הוי ציון המלטי יושבת בת בבל	
זכריה	זכריה ב	יב	כי כה אמר יהוה צבאות אחר כבוד שלחני אל הגוים השללים אתכם כי הנגע בכם נגע בבבת עינו	
זכריה	זכריה ב	יג	כי הנני מניף את ידי עליהם והיו שלל לעבדיהם וידעתם כי יהוה צבאות שלחני	
זכריה	זכריה ב	יד	רני ושמחי בת ציון כי הנני בא ושכנתי בתוכך נאם יהוה	
זכריה	זכריה ב	טו	ונלוו גוים רבים אל יהוה ביום ההוא והיו לי לעם ושכנתי בתוכך וידעת כי יהוה צבאות שלחני אליך	
זכריה	זכריה ב	טז	ונחל יהוה את יהודה חלקו על אדמת הקדש ובחר עוד בירושלם	
זכריה	זכריה ב	יז	הס כל בשר מפני יהוה כי נעור ממעון קדשו	
זכריה	זכריה ג	א	ויראני את יהושע הכהן הגדול עמד לפני מלאך יהוה והשטן עמד על ימינו לשטנו	
זכריה	זכריה ג	ב	ויאמר יהוה אל השטן יגער יהוה בך השטן ויגער יהוה בך הבחר בירושלם הלוא זה אוד מצל מאש	
זכריה	זכריה ג	ג	ויהושע היה לבש בגדים צואים ועמד לפני המלאך	
זכריה	זכריה ג	ד	ויען ויאמר אל העמדים לפניו לאמר הסירו הבגדים הצאים מעליו ויאמר אליו ראה העברתי מעליך עונך והלבש אתך מחלצות	
זכריה	זכריה ג	ה	ואמר ישימו צניף טהור על ראשו וישימו הצניף הטהור על ראשו וילבשהו בגדים ומלאך יהוה עמד	
זכריה	זכריה ג	ו	ויעד מלאך יהוה ביהושע לאמר	
זכריה	זכריה ג	ז	כה אמר יהוה צבאות אם בדרכי תלך ואם את משמרתי תשמר וגם אתה תדין את ביתי וגם תשמר את חצרי ונתתי לך מהלכים בין העמדים האלה	
זכריה	זכריה ג	ח	שמע נא יהושע הכהן הגדול אתה ורעיך הישבים לפניך כי אנשי מופת המה כי הנני מביא את עבדי צמח	
זכריה	זכריה ג	ט	כי הנה האבן אשר נתתי לפני יהושע על אבן אחת שבעה עינים הנני מפתח פתחה נאם יהוה צבאות ומשתי את עון הארץ ההיא ביום אחד	
זכריה	זכריה ג	י	ביום ההוא נאם יהוה צבאות תקראו איש לרעהו אל תחת גפן ואל תחת תאנה	
זכריה	זכריה ד	א	וישב המלאך הדבר בי ויעירני כאיש אשר יעור משנתו	
זכריה	זכריה ד	ב	ויאמר אלי מה אתה ראה ויאמר ראיתי והנה מנורת זהב כלה וגלה על ראשה ושבעה נרתיה עליה שבעה ושבעה מוצקות לנרות אשר על ראשה	
זכריה	זכריה ד	ג	ושנים זיתים עליה אחד מימין הגלה ואחד על שמאלה	
זכריה	זכריה ד	ד	ואען ואמר אל המלאך הדבר בי לאמר מה אלה אדני	
זכריה	זכריה ד	ה	ויען המלאך הדבר בי ויאמר אלי הלוא ידעת מה המה אלה ואמר לא אדני	
זכריה	זכריה ד	ו	ויען ויאמר אלי לאמר זה דבר יהוה אל זרבבל לאמר לא בחיל ולא בכח כי אם ברוחי אמר יהוה צבאות	
זכריה	זכריה ד	ז	מי אתה הר הגדול לפני זרבבל למישר והוציא את האבן הראשה תשאות חן חן לה	
זכריה	זכריה ד	ח	ויהי דבר יהוה אלי לאמר	
זכריה	זכריה ד	ט	ידי זרבבל יסדו הבית הזה וידיו תבצענה וידעת כי יהוה צבאות שלחני אליכם	
זכריה	זכריה ד	י	כי מי בז ליום קטנות ושמחו וראו את האבן הבדיל ביד זרבבל שבעה אלה עיני יהוה המה משוטטים בכל הארץ	
זכריה	זכריה ד	יא	ואען ואמר אליו מה שני הזיתים האלה על ימין המנורה ועל שמאולה	
זכריה	זכריה ד	יב	ואען שנית ואמר אליו מה שתי שבלי הזיתים אשר ביד שני צנתרות הזהב המריקים מעליהם הזהב	
זכריה	זכריה ד	יג	ויאמר אלי לאמר הלוא ידעת מה אלה ואמר לא אדני	
זכריה	זכריה ד	יד	ויאמר אלה שני בני היצהר העמדים על אדון כל הארץ	
זכריה	זכריה ה	א	ואשוב ואשא עיני ואראה והנה מגלה עפה	
זכריה	זכריה ה	ב	ויאמר אלי מה אתה ראה ואמר אני ראה מגלה עפה ארכה עשרים באמה ורחבה עשר באמה	
זכריה	זכריה ה	ג	ויאמר אלי זאת האלה היוצאת על פני כל הארץ כי כל הגנב מזה כמוה נקה וכל הנשבע מזה כמוה נקה	
זכריה	זכריה ה	ד	הוצאתיה נאם יהוה צבאות ובאה אל בית הגנב ואל בית הנשבע בשמי לשקר ולנה בתוך ביתו וכלתו ואת עציו ואת אבניו	
זכריה	זכריה ה	ה	ויצא המלאך הדבר בי ויאמר אלי שא נא עיניך וראה מה היוצאת הזאת	
זכריה	זכריה ה	ו	ואמר מה היא ויאמר זאת האיפה היוצאת ויאמר זאת עינם בכל הארץ	
זכריה	זכריה ה	ז	והנה ככר עפרת נשאת וזאת אשה אחת יושבת בתוך האיפה	
זכריה	זכריה ה	ח	ויאמר זאת הרשעה וישלך אתה אל תוך האיפה וישלך את אבן העפרת אל פיה	
זכריה	זכריה ה	ט	ואשא עיני וארא והנה שתים נשים יוצאות ורוח בכנפיהם ולהנה כנפים ככנפי החסידה ותשאנה את האיפה בין הארץ ובין השמים	
זכריה	זכריה ה	י	ואמר אל המלאך הדבר בי אנה המה מולכות את האיפה	
זכריה	זכריה ה	יא	ויאמר אלי לבנות לה בית בארץ שנער והוכן והניחה שם על מכנתה	
זכריה	זכריה ו	א	ואשב ואשא עיני ואראה והנה ארבע מרכבות יצאות מבין שני ההרים וההרים הרי נחשת	
זכריה	זכריה ו	ב	במרכבה הראשנה סוסים אדמים ובמרכבה השנית סוסים שחרים	
זכריה	זכריה ו	ג	ובמרכבה השלשית סוסים לבנים ובמרכבה הרבעית סוסים ברדים אמצים	
זכריה	זכריה ו	ד	ואען ואמר אל המלאך הדבר בי מה אלה אדני	
זכריה	זכריה ו	ה	ויען המלאך ויאמר אלי אלה ארבע רחות השמים יוצאות מהתיצב על אדון כל הארץ	
זכריה	זכריה ו	ו	אשר בה הסוסים השחרים יצאים אל ארץ צפון והלבנים יצאו אל אחריהם והברדים יצאו אל ארץ התימן	
זכריה	זכריה ו	ז	והאמצים יצאו ויבקשו ללכת להתהלך בארץ ויאמר לכו התהלכו בארץ ותתהלכנה בארץ	
זכריה	זכריה ו	ח	ויזעק אתי וידבר אלי לאמר ראה היוצאים אל ארץ צפון הניחו את רוחי בארץ צפון	
זכריה	זכריה ו	ט	ויהי דבר יהוה אלי לאמר	
זכריה	זכריה ו	י	לקוח מאת הגולה מחלדי ומאת טוביה ומאת ידעיה ובאת אתה ביום ההוא ובאת בית יאשיה בן צפניה אשר באו מבבל	
זכריה	זכריה ו	יא	ולקחת כסף וזהב ועשית עטרות ושמת בראש יהושע בן יהוצדק הכהן הגדול	
זכריה	זכריה ו	יב	ואמרת אליו לאמר כה אמר יהוה צבאות לאמר הנה איש צמח שמו ומתחתיו יצמח ובנה את היכל יהוה	
זכריה	זכריה ו	יג	והוא יבנה את היכל יהוה והוא ישא הוד וישב ומשל על כסאו והיה כהן על כסאו ועצת שלום תהיה בין שניהם	
זכריה	זכריה ו	יד	והעטרת תהיה לחלם ולטוביה ולידעיה ולחן בן צפניה לזכרון בהיכל יהוה	
זכריה	זכריה ו	טו	ורחוקים יבאו ובנו בהיכל יהוה וידעתם כי יהוה צבאות שלחני אליכם והיה אם שמוע תשמעון בקול יהוה אלהיכם	
זכריה	זכריה ז	א	ויהי בשנת ארבע לדריוש המלך היה דבר יהוה אל זכריה בארבעה לחדש התשעי בכסלו	
זכריה	זכריה ז	ב	וישלח בית אל שר אצר ורגם מלך ואנשיו לחלות את פני יהוה	
זכריה	זכריה ז	ג	לאמר אל הכהנים אשר לבית יהוה צבאות ואל הנביאים לאמר האבכה בחדש החמשי הנזר כאשר עשיתי זה כמה שנים	
זכריה	זכריה ז	ד	ויהי דבר יהוה צבאות אלי לאמר	
זכריה	זכריה ז	ה	אמר אל כל עם הארץ ואל הכהנים לאמר כי צמתם וספוד בחמישי ובשביעי וזה שבעים שנה הצום צמתני אני	
זכריה	זכריה ז	ו	וכי תאכלו וכי תשתו הלוא אתם האכלים ואתם השתים	
זכריה	זכריה ז	ז	הלוא את הדברים אשר קרא יהוה ביד הנביאים הראשנים בהיות ירושלם ישבת ושלוה ועריה סביבתיה והנגב והשפלה ישב	
זכריה	זכריה ז	ח	ויהי דבר יהוה אל זכריה לאמר	
זכריה	זכריה ז	ט	כה אמר יהוה צבאות לאמר משפט אמת שפטו וחסד ורחמים עשו איש את אחיו	
זכריה	זכריה ז	י	ואלמנה ויתום גר ועני אל תעשקו ורעת איש אחיו אל תחשבו בלבבכם	
זכריה	זכריה ז	יא	וימאנו להקשיב ויתנו כתף סררת ואזניהם הכבידו משמוע	
זכריה	זכריה ז	יב	ולבם שמו שמיר משמוע את התורה ואת הדברים אשר שלח יהוה צבאות ברוחו ביד הנביאים הראשנים ויהי קצף גדול מאת יהוה צבאות	
זכריה	זכריה ז	יג	ויהי כאשר קרא ולא שמעו כן יקראו ולא אשמע אמר יהוה צבאות	
זכריה	זכריה ז	יד	ואסערם על כל הגוים אשר לא ידעום והארץ נשמה אחריהם מעבר ומשב וישימו ארץ חמדה לשמה	
זכריה	זכריה ח	א	ויהי דבר יהוה צבאות לאמר	
זכריה	זכריה ח	ב	כה אמר יהוה צבאות קנאתי לציון קנאה גדולה וחמה גדולה קנאתי לה	
זכריה	זכריה ח	ג	כה אמר יהוה שבתי אל ציון ושכנתי בתוך ירושלם ונקראה ירושלם עיר האמת והר יהוה צבאות הר הקדש	
זכריה	זכריה ח	ד	כה אמר יהוה צבאות עד ישבו זקנים וזקנות ברחבות ירושלם ואיש משענתו בידו מרב ימים	
זכריה	זכריה ח	ה	ורחבות העיר ימלאו ילדים וילדות משחקים ברחבתיה	
זכריה	זכריה ח	ו	כה אמר יהוה צבאות כי יפלא בעיני שארית העם הזה בימים ההם גם בעיני יפלא נאם יהוה צבאות	
זכריה	זכריה ח	ז	כה אמר יהוה צבאות הנני מושיע את עמי מארץ מזרח ומארץ מבוא השמש	
זכריה	זכריה ח	ח	והבאתי אתם ושכנו בתוך ירושלם והיו לי לעם ואני אהיה להם לאלהים באמת ובצדקה	
זכריה	זכריה ח	ט	כה אמר יהוה צבאות תחזקנה ידיכם השמעים בימים האלה את הדברים האלה מפי הנביאים אשר ביום יסד בית יהוה צבאות ההיכל להבנות	
זכריה	זכריה ח	י	כי לפני הימים ההם שכר האדם לא נהיה ושכר הבהמה איננה וליוצא ולבא אין שלום מן הצר ואשלח את כל האדם איש ברעהו	
זכריה	זכריה ח	יא	ועתה לא כימים הראשנים אני לשארית העם הזה נאם יהוה צבאות	
זכריה	זכריה ח	יב	כי זרע השלום הגפן תתן פריה והארץ תתן את יבולה והשמים יתנו טלם והנחלתי את שארית העם הזה את כל אלה	
זכריה	זכריה ח	יג	והיה כאשר הייתם קללה בגוים בית יהודה ובית ישראל כן אושיע אתכם והייתם ברכה אל תיראו תחזקנה ידיכם	
זכריה	זכריה ח	יד	כי כה אמר יהוה צבאות כאשר זממתי להרע לכם בהקציף אבתיכם אתי אמר יהוה צבאות ולא נחמתי	
זכריה	זכריה ח	טו	כן שבתי זממתי בימים האלה להיטיב את ירושלם ואת בית יהודה אל תיראו	
זכריה	זכריה ח	טז	אלה הדברים אשר תעשו דברו אמת איש את רעהו אמת ומשפט שלום שפטו בשעריכם	
זכריה	זכריה ח	יז	ואיש את רעת רעהו אל תחשבו בלבבכם ושבעת שקר אל תאהבו כי את כל אלה אשר שנאתי נאם יהוה	
זכריה	זכריה ח	יח	ויהי דבר יהוה צבאות אלי לאמר	
זכריה	זכריה ח	יט	כה אמר יהוה צבאות צום הרביעי וצום החמישי וצום השביעי וצום העשירי יהיה לבית יהודה לששון ולשמחה ולמעדים טובים והאמת והשלום אהבו	
זכריה	זכריה ח	כ	כה אמר יהוה צבאות עד אשר יבאו עמים וישבי ערים רבות	
זכריה	זכריה ח	כא	והלכו ישבי אחת אל אחת לאמר נלכה הלוך לחלות את פני יהוה ולבקש את יהוה צבאות אלכה גם אני	
זכריה	זכריה ח	כב	ובאו עמים רבים וגוים עצומים לבקש את יהוה צבאות בירושלם ולחלות את פני יהוה	
זכריה	זכריה ח	כג	כה אמר יהוה צבאות בימים ההמה אשר יחזיקו עשרה אנשים מכל לשנות הגוים והחזיקו בכנף איש יהודי לאמר נלכה עמכם כי שמענו אלהים עמכם	
זכריה	זכריה ט	א	משא דבר יהוה בארץ חדרך ודמשק מנחתו כי ליהוה עין אדם וכל שבטי ישראל	
זכריה	זכריה ט	ב	וגם חמת תגבל בה צר וצידון כי חכמה מאד	
זכריה	זכריה ט	ג	ותבן צר מצור לה ותצבר כסף כעפר וחרוץ כטיט חוצות	
זכריה	זכריה ט	ד	הנה אדני יורשנה והכה בים חילה והיא באש תאכל	
זכריה	זכריה ט	ה	תרא אשקלון ותירא ועזה ותחיל מאד ועקרון כי הביש מבטה ואבד מלך מעזה ואשקלון לא תשב	
זכריה	זכריה ט	ו	וישב ממזר באשדוד והכרתי גאון פלשתים	
זכריה	זכריה ט	ז	והסרתי דמיו מפיו ושקציו מבין שניו ונשאר גם הוא לאלהינו והיה כאלף ביהודה ועקרון כיבוסי	
זכריה	זכריה ט	ח	וחניתי לביתי מצבה מעבר ומשב ולא יעבר עליהם עוד נגש כי עתה ראיתי בעיני	
זכריה	זכריה ט	ט	גילי מאד בת ציון הריעי בת ירושלם הנה מלכך יבוא לך צדיק ונושע הוא עני ורכב על חמור ועל עיר בן אתנות	
זכריה	זכריה ט	י	והכרתי רכב מאפרים וסוס מירושלם ונכרתה קשת מלחמה ודבר שלום לגוים ומשלו מים עד ים ומנהר עד אפסי ארץ	
זכריה	זכריה ט	יא	גם את בדם בריתך שלחתי אסיריך מבור אין מים בו	
זכריה	זכריה ט	יב	שובו לבצרון אסירי התקוה גם היום מגיד משנה אשיב לך	
זכריה	זכריה ט	יג	כי דרכתי לי יהודה קשת מלאתי אפרים ועוררתי בניך ציון על בניך יון ושמתיך כחרב גבור	
זכריה	זכריה ט	יד	ויהוה עליהם יראה ויצא כברק חצו ואדני יהוה בשופר יתקע והלך בסערות תימן	
זכריה	זכריה ט	טו	יהוה צבאות יגן עליהם ואכלו וכבשו אבני קלע ושתו המו כמו יין ומלאו כמזרק כזויות מזבח	
זכריה	זכריה ט	טז	והושיעם יהוה אלהיהם ביום ההוא כצאן עמו כי אבני נזר מתנוססות על אדמתו	
זכריה	זכריה ט	יז	כי מה טובו ומה יפיו דגן בחורים ותירוש ינובב בתלות	
זכריה	זכריה י	א	שאלו מיהוה מטר בעת מלקוש יהוה עשה חזיזים ומטר גשם יתן להם לאיש עשב בשדה	
זכריה	זכריה י	ב	כי התרפים דברו און והקוסמים חזו שקר וחלמות השוא ידברו הבל ינחמון על כן נסעו כמו צאן יענו כי אין רעה	
זכריה	זכריה י	ג	על הרעים חרה אפי ועל העתודים אפקוד כי פקד יהוה צבאות את עדרו את בית יהודה ושם אותם כסוס הודו במלחמה	
זכריה	זכריה י	ד	ממנו פנה ממנו יתד ממנו קשת מלחמה ממנו יצא כל נוגש יחדו	
זכריה	זכריה י	ה	והיו כגברים בוסים בטיט חוצות במלחמה ונלחמו כי יהוה עמם והבישו רכבי סוסים	
זכריה	זכריה י	ו	וגברתי את בית יהודה ואת בית יוסף אושיע והושבותים כי רחמתים והיו כאשר לא זנחתים כי אני יהוה אלהיהם ואענם	
זכריה	זכריה י	ז	והיו כגבור אפרים ושמח לבם כמו יין ובניהם יראו ושמחו יגל לבם ביהוה	
זכריה	זכריה י	ח	אשרקה להם ואקבצם כי פדיתים ורבו כמו רבו	
זכריה	זכריה י	ט	ואזרעם בעמים ובמרחקים יזכרוני וחיו את בניהם ושבו	
זכריה	זכריה י	י	והשיבותים מארץ מצרים ומאשור אקבצם ואל ארץ גלעד ולבנון אביאם ולא ימצא להם	
זכריה	זכריה י	יא	ועבר בים צרה והכה בים גלים והבישו כל מצולות יאר והורד גאון אשור ושבט מצרים יסור	
זכריה	זכריה י	יב	וגברתים ביהוה ובשמו יתהלכו נאם יהוה	
זכריה	זכריה יא	א	פתח לבנון דלתיך ותאכל אש בארזיך	
זכריה	זכריה יא	ב	הילל ברוש כי נפל ארז אשר אדרים שדדו הילילו אלוני בשן כי ירד יער הבצור	
זכריה	זכריה יא	ג	קול יללת הרעים כי שדדה אדרתם קול שאגת כפירים כי שדד גאון הירדן	
זכריה	זכריה יא	ד	כה אמר יהוה אלהי רעה את צאן ההרגה	
זכריה	זכריה יא	ה	אשר קניהן יהרגן ולא יאשמו ומכריהן יאמר ברוך יהוה ואעשר ורעיהם לא יחמול עליהן	
זכריה	זכריה יא	ו	כי לא אחמול עוד על ישבי הארץ נאם יהוה והנה אנכי ממציא את האדם איש ביד רעהו וביד מלכו וכתתו את הארץ ולא אציל מידם	
זכריה	זכריה יא	ז	וארעה את צאן ההרגה לכן עניי הצאן ואקח לי שני מקלות לאחד קראתי נעם ולאחד קראתי חבלים וארעה את הצאן	
זכריה	זכריה יא	ח	ואכחד את שלשת הרעים בירח אחד ותקצר נפשי בהם וגם נפשם בחלה בי	
זכריה	זכריה יא	ט	ואמר לא ארעה אתכם המתה תמות והנכחדת תכחד והנשארות תאכלנה אשה את בשר רעותה	
זכריה	זכריה יא	י	ואקח את מקלי את נעם ואגדע אתו להפיר את בריתי אשר כרתי את כל העמים	
זכריה	זכריה יא	יא	ותפר ביום ההוא וידעו כן עניי הצאן השמרים אתי כי דבר יהוה הוא	
זכריה	זכריה יא	יב	ואמר אליהם אם טוב בעיניכם הבו שכרי ואם לא חדלו וישקלו את שכרי שלשים כסף	
זכריה	זכריה יא	יג	ויאמר יהוה אלי השליכהו אל היוצר אדר היקר אשר יקרתי מעליהם ואקחה שלשים הכסף ואשליך אתו בית יהוה אל היוצר	
זכריה	זכריה יא	יד	ואגדע את מקלי השני את החבלים להפר את האחוה בין יהודה ובין ישראל	
זכריה	זכריה יא	טו	ויאמר יהוה אלי עוד קח לך כלי רעה אולי	
זכריה	זכריה יא	טז	כי הנה אנכי מקים רעה בארץ הנכחדות לא יפקד הנער לא יבקש והנשברת לא ירפא הנצבה לא יכלכל ובשר הבריאה יאכל ופרסיהן יפרק	
זכריה	זכריה יא	יז	הוי רעי האליל עזבי הצאן חרב על זרועו ועל עין ימינו זרעו יבוש תיבש ועין ימינו כהה תכהה	
זכריה	זכריה יב	א	משא דבר יהוה על ישראל נאם יהוה נטה שמים ויסד ארץ ויצר רוח אדם בקרבו	
זכריה	זכריה יב	ב	הנה אנכי שם את ירושלם סף רעל לכל העמים סביב וגם על יהודה יהיה במצור על ירושלם	
זכריה	זכריה יב	ג	והיה ביום ההוא אשים את ירושלם אבן מעמסה לכל העמים כל עמסיה שרוט ישרטו ונאספו עליה כל גויי הארץ	
זכריה	זכריה יב	ד	ביום ההוא נאם יהוה אכה כל סוס בתמהון ורכבו בשגעון ועל בית יהודה אפקח את עיני וכל סוס העמים אכה בעורון	
זכריה	זכריה יב	ה	ואמרו אלפי יהודה בלבם אמצה לי ישבי ירושלם ביהוה צבאות אלהיהם	
זכריה	זכריה יב	ו	ביום ההוא אשים את אלפי יהודה ככיור אש בעצים וכלפיד אש בעמיר ואכלו על ימין ועל שמאול את כל העמים סביב וישבה ירושלם עוד תחתיה בירושלם	
זכריה	זכריה יב	ז	והושיע יהוה את אהלי יהודה בראשנה למען לא תגדל תפארת בית דויד ותפארת ישב ירושלם על יהודה	
זכריה	זכריה יב	ח	ביום ההוא יגן יהוה בעד יושב ירושלם והיה הנכשל בהם ביום ההוא כדויד ובית דויד כאלהים כמלאך יהוה לפניהם	
זכריה	זכריה יב	ט	והיה ביום ההוא אבקש להשמיד את כל הגוים הבאים על ירושלם	
זכריה	זכריה יב	י	ושפכתי על בית דויד ועל יושב ירושלם רוח חן ותחנונים והביטו אלי את אשר דקרו וספדו עליו כמספד על היחיד והמר עליו כהמר על הבכור	
זכריה	זכריה יב	יא	ביום ההוא יגדל המספד בירושלם כמספד הדד רמון בבקעת מגדון	
זכריה	זכריה יב	יב	וספדה הארץ משפחות משפחות לבד משפחת בית דויד לבד ונשיהם לבד משפחת בית נתן לבד ונשיהם לבד	
זכריה	זכריה יב	יג	משפחת בית לוי לבד ונשיהם לבד משפחת השמעי לבד ונשיהם לבד	
זכריה	זכריה יב	יד	כל המשפחות הנשארות משפחת משפחת לבד ונשיהם לבד	
זכריה	זכריה יג	א	ביום ההוא יהיה מקור נפתח לבית דויד ולישבי ירושלם לחטאת ולנדה	
זכריה	זכריה יג	ב	והיה ביום ההוא נאם יהוה צבאות אכרית את שמות העצבים מן הארץ ולא יזכרו עוד וגם את הנביאים ואת רוח הטמאה אעביר מן הארץ	
זכריה	זכריה יג	ג	והיה כי ינבא איש עוד ואמרו אליו אביו ואמו ילדיו לא תחיה כי שקר דברת בשם יהוה ודקרהו אביהו ואמו ילדיו בהנבאו	
זכריה	זכריה יג	ד	והיה ביום ההוא יבשו הנביאים איש מחזינו בהנבאתו ולא ילבשו אדרת שער למען כחש	
זכריה	זכריה יג	ה	ואמר לא נביא אנכי איש עבד אדמה אנכי כי אדם הקנני מנעורי	
זכריה	זכריה יג	ו	ואמר אליו מה המכות האלה בין ידיך ואמר אשר הכיתי בית מאהבי	
זכריה	זכריה יג	ז	חרב עורי על רעי ועל גבר עמיתי נאם יהוה צבאות הך את הרעה ותפוצין הצאן והשבתי ידי על הצערים	
זכריה	זכריה יג	ח	והיה בכל הארץ נאם יהוה פי שנים בה יכרתו יגועו והשלשית יותר בה	
זכריה	זכריה יג	ט	והבאתי את השלשית באש וצרפתים כצרף את הכסף ובחנתים כבחן את הזהב הוא יקרא בשמי ואני אענה אתו אמרתי עמי הוא והוא יאמר יהוה אלהי	
זכריה	זכריה יד	א	הנה יום בא ליהוה וחלק שללך בקרבך	
זכריה	זכריה יד	ב	ואספתי את כל הגוים אל ירושלם למלחמה ונלכדה העיר ונשסו הבתים והנשים תשגלנה ויצא חצי העיר בגולה ויתר העם לא יכרת מן העיר	
זכריה	זכריה יד	ג	ויצא יהוה ונלחם בגוים ההם כיום הלחמו ביום קרב	
זכריה	זכריה יד	ד	ועמדו רגליו ביום ההוא על הר הזתים אשר על פני ירושלם מקדם ונבקע הר הזיתים מחציו מזרחה וימה גיא גדולה מאד ומש חצי ההר צפונה וחציו נגבה	
זכריה	זכריה יד	ה	ונסתם גיא הרי כי יגיע גי הרים אל אצל ונסתם כאשר נסתם מפני הרעש בימי עזיה מלך יהודה ובא יהוה אלהי כל קדשים עמך	
זכריה	זכריה יד	ו	והיה ביום ההוא לא יהיה אור יקרות יקפאון	
זכריה	זכריה יד	ז	והיה יום אחד הוא יודע ליהוה לא יום ולא לילה והיה לעת ערב יהיה אור	
זכריה	זכריה יד	ח	והיה ביום ההוא יצאו מים חיים מירושלם חצים אל הים הקדמוני וחצים אל הים האחרון בקיץ ובחרף יהיה	
זכריה	זכריה יד	ט	והיה יהוה למלך על כל הארץ ביום ההוא יהיה יהוה אחד ושמו אחד	
זכריה	זכריה יד	י	יסוב כל הארץ כערבה מגבע לרמון נגב ירושלם וראמה וישבה תחתיה למשער בנימן עד מקום שער הראשון עד שער הפנים ומגדל חננאל עד יקבי המלך	
זכריה	זכריה יד	יא	וישבו בה וחרם לא יהיה עוד וישבה ירושלם לבטח	
זכריה	זכריה יד	יב	וזאת תהיה המגפה אשר יגף יהוה את כל העמים אשר צבאו על ירושלם המק בשרו והוא עמד על רגליו ועיניו תמקנה בחריהן ולשונו תמק בפיהם	
זכריה	זכריה יד	יג	והיה ביום ההוא תהיה מהומת יהוה רבה בהם והחזיקו איש יד רעהו ועלתה ידו על יד רעהו	
זכריה	זכריה יד	יד	וגם יהודה תלחם בירושלם ואסף חיל כל הגוים סביב זהב וכסף ובגדים לרב מאד	
זכריה	זכריה יד	טו	וכן תהיה מגפת הסוס הפרד הגמל והחמור וכל הבהמה אשר יהיה במחנות ההמה כמגפה הזאת	
זכריה	זכריה יד	טז	והיה כל הנותר מכל הגוים הבאים על ירושלם ועלו מדי שנה בשנה להשתחות למלך יהוה צבאות ולחג את חג הסכות	
זכריה	זכריה יד	יז	והיה אשר לא יעלה מאת משפחות הארץ אל ירושלם להשתחות למלך יהוה צבאות ולא עליהם יהיה הגשם	
זכריה	זכריה יד	יח	ואם משפחת מצרים לא תעלה ולא באה ולא עליהם תהיה המגפה אשר יגף יהוה את הגוים אשר לא יעלו לחג את חג הסכות	
זכריה	זכריה יד	יט	זאת תהיה חטאת מצרים וחטאת כל הגוים אשר לא יעלו לחג את חג הסכות	
זכריה	זכריה יד	כ	ביום ההוא יהיה על מצלות הסוס קדש ליהוה והיה הסירות בבית יהוה כמזרקים לפני המזבח	
זכריה	זכריה יד	כא	והיה כל סיר בירושלם וביהודה קדש ליהוה צבאות ובאו כל הזבחים ולקחו מהם ובשלו בהם ולא יהיה כנעני עוד בבית יהוה צבאות ביום ההוא	
מלאכי	מלאכי א	א	משא דבר יהוה אל ישראל ביד מלאכי	
מלאכי	מלאכי א	ב	אהבתי אתכם אמר יהוה ואמרתם במה אהבתנו הלוא אח עשו ליעקב נאם יהוה ואהב את יעקב	
מלאכי	מלאכי א	ג	ואת עשו שנאתי ואשים את הריו שממה ואת נחלתו לתנות מדבר	
מלאכי	מלאכי א	ד	כי תאמר אדום רששנו ונשוב ונבנה חרבות כה אמר יהוה צבאות המה יבנו ואני אהרוס וקראו להם גבול רשעה והעם אשר זעם יהוה עד עולם	
מלאכי	מלאכי א	ה	ועיניכם תראינה ואתם תאמרו יגדל יהוה מעל לגבול ישראל	
מלאכי	מלאכי א	ו	בן יכבד אב ועבד אדניו ואם אב אני איה כבודי ואם אדונים אני איה מוראי אמר יהוה צבאות לכם הכהנים בוזי שמי ואמרתם במה בזינו את שמך	
מלאכי	מלאכי א	ז	מגישים על מזבחי לחם מגאל ואמרתם במה גאלנוך באמרכם שלחן יהוה נבזה הוא	
מלאכי	מלאכי א	ח	וכי תגשון עור לזבח אין רע וכי תגישו פסח וחלה אין רע הקריבהו נא לפחתך הירצך או הישא פניך אמר יהוה צבאות	
מלאכי	מלאכי א	ט	ועתה חלו נא פני אל ויחננו מידכם היתה זאת הישא מכם פנים אמר יהוה צבאות	
מלאכי	מלאכי א	י	מי גם בכם ויסגר דלתים ולא תאירו מזבחי חנם אין לי חפץ בכם אמר יהוה צבאות ומנחה לא ארצה מידכם	
מלאכי	מלאכי א	יא	כי ממזרח שמש ועד מבואו גדול שמי בגוים ובכל מקום מקטר מגש לשמי ומנחה טהורה כי גדול שמי בגוים אמר יהוה צבאות	
מלאכי	מלאכי א	יב	ואתם מחללים אותו באמרכם שלחן אדני מגאל הוא וניבו נבזה אכלו	
מלאכי	מלאכי א	יג	ואמרתם הנה מתלאה והפחתם אותו אמר יהוה צבאות והבאתם גזול ואת הפסח ואת החולה והבאתם את המנחה הארצה אותה מידכם אמר יהוה	
מלאכי	מלאכי א	יד	וארור נוכל ויש בעדרו זכר ונדר וזבח משחת לאדני כי מלך גדול אני אמר יהוה צבאות ושמי נורא בגוים	
מלאכי	מלאכי ב	א	ועתה אליכם המצוה הזאת הכהנים	
מלאכי	מלאכי ב	ב	אם לא תשמעו ואם לא תשימו על לב לתת כבוד לשמי אמר יהוה צבאות ושלחתי בכם את המארה וארותי את ברכותיכם וגם ארותיה כי אינכם שמים על לב	
מלאכי	מלאכי ב	ג	הנני גער לכם את הזרע וזריתי פרש על פניכם פרש חגיכם ונשא אתכם אליו	
מלאכי	מלאכי ב	ד	וידעתם כי שלחתי אליכם את המצוה הזאת להיות בריתי את לוי אמר יהוה צבאות	
מלאכי	מלאכי ב	ה	בריתי היתה אתו החיים והשלום ואתנם לו מורא וייראני ומפני שמי נחת הוא	
מלאכי	מלאכי ב	ו	תורת אמת היתה בפיהו ועולה לא נמצא בשפתיו בשלום ובמישור הלך אתי ורבים השיב מעון	
מלאכי	מלאכי ב	ז	כי שפתי כהן ישמרו דעת ותורה יבקשו מפיהו כי מלאך יהוה צבאות הוא	
מלאכי	מלאכי ב	ח	ואתם סרתם מן הדרך הכשלתם רבים בתורה שחתם ברית הלוי אמר יהוה צבאות	
מלאכי	מלאכי ב	ט	וגם אני נתתי אתכם נבזים ושפלים לכל העם כפי אשר אינכם שמרים את דרכי ונשאים פנים בתורה	
מלאכי	מלאכי ב	י	הלוא אב אחד לכלנו הלוא אל אחד בראנו מדוע נבגד איש באחיו לחלל ברית אבתינו	
מלאכי	מלאכי ב	יא	בגדה יהודה ותועבה נעשתה בישראל ובירושלם כי חלל יהודה קדש יהוה אשר אהב ובעל בת אל נכר	
מלאכי	מלאכי ב	יב	יכרת יהוה לאיש אשר יעשנה ער וענה מאהלי יעקב ומגיש מנחה ליהוה צבאות	
מלאכי	מלאכי ב	יג	וזאת שנית תעשו כסות דמעה את מזבח יהוה בכי ואנקה מאין עוד פנות אל המנחה ולקחת רצון מידכם	
מלאכי	מלאכי ב	יד	ואמרתם על מה על כי יהוה העיד בינך ובין אשת נעוריך אשר אתה בגדתה בה והיא חברתך ואשת בריתך	
מלאכי	מלאכי ב	טו	ולא אחד עשה ושאר רוח לו ומה האחד מבקש זרע אלהים ונשמרתם ברוחכם ובאשת נעוריך אל יבגד	
מלאכי	מלאכי ב	טז	כי שנא שלח אמר יהוה אלהי ישראל וכסה חמס על לבושו אמר יהוה צבאות ונשמרתם ברוחכם ולא תבגדו	
מלאכי	מלאכי ב	יז	הוגעתם יהוה בדבריכם ואמרתם במה הוגענו באמרכם כל עשה רע טוב בעיני יהוה ובהם הוא חפץ או איה אלהי המשפט	
מלאכי	מלאכי ג	א	הנני שלח מלאכי ופנה דרך לפני ופתאם יבוא אל היכלו האדון אשר אתם מבקשים ומלאך הברית אשר אתם חפצים הנה בא אמר יהוה צבאות	
מלאכי	מלאכי ג	ב	ומי מכלכל את יום בואו ומי העמד בהראותו כי הוא כאש מצרף וכברית מכבסים	
מלאכי	מלאכי ג	ג	וישב מצרף ומטהר כסף וטהר את בני לוי וזקק אתם כזהב וככסף והיו ליהוה מגישי מנחה בצדקה	
מלאכי	מלאכי ג	ד	וערבה ליהוה מנחת יהודה וירושלם כימי עולם וכשנים קדמניות	
מלאכי	מלאכי ג	ה	וקרבתי אליכם למשפט והייתי עד ממהר במכשפים ובמנאפים ובנשבעים לשקר ובעשקי שכר שכיר אלמנה ויתום ומטי גר ולא יראוני אמר יהוה צבאות	
מלאכי	מלאכי ג	ו	כי אני יהוה לא שניתי ואתם בני יעקב לא כליתם	
מלאכי	מלאכי ג	ז	למימי אבתיכם סרתם מחקי ולא שמרתם שובו אלי ואשובה אליכם אמר יהוה צבאות ואמרתם במה נשוב	
מלאכי	מלאכי ג	ח	היקבע אדם אלהים כי אתם קבעים אתי ואמרתם במה קבענוך המעשר והתרומה	
מלאכי	מלאכי ג	ט	במארה אתם נארים ואתי אתם קבעים הגוי כלו	
מלאכי	מלאכי ג	י	הביאו את כל המעשר אל בית האוצר ויהי טרף בביתי ובחנוני נא בזאת אמר יהוה צבאות אם לא אפתח לכם את ארבות השמים והריקתי לכם ברכה עד בלי די	
מלאכי	מלאכי ג	יא	וגערתי לכם באכל ולא ישחת לכם את פרי האדמה ולא תשכל לכם הגפן בשדה אמר יהוה צבאות	
מלאכי	מלאכי ג	יב	ואשרו אתכם כל הגוים כי תהיו אתם ארץ חפץ אמר יהוה צבאות	
מלאכי	מלאכי ג	יג	חזקו עלי דבריכם אמר יהוה ואמרתם מה נדברנו עליך	
מלאכי	מלאכי ג	יד	אמרתם שוא עבד אלהים ומה בצע כי שמרנו משמרתו וכי הלכנו קדרנית מפני יהוה צבאות	
מלאכי	מלאכי ג	טו	ועתה אנחנו מאשרים זדים גם נבנו עשי רשעה גם בחנו אלהים וימלטו	
מלאכי	מלאכי ג	טז	אז נדברו יראי יהוה איש את רעהו ויקשב יהוה וישמע ויכתב ספר זכרון לפניו ליראי יהוה ולחשבי שמו	
מלאכי	מלאכי ג	יז	והיו לי אמר יהוה צבאות ליום אשר אני עשה סגלה וחמלתי עליהם כאשר יחמל איש על בנו העבד אתו	
מלאכי	מלאכי ג	יח	ושבתם וראיתם בין צדיק לרשע בין עבד אלהים לאשר לא עבדו	
מלאכי	מלאכי ג	יט	כי הנה היום בא בער כתנור והיו כל זדים וכל עשה רשעה קש ולהט אתם היום הבא אמר יהוה צבאות אשר לא יעזב להם שרש וענף	
מלאכי	מלאכי ג	כ	וזרחה לכם יראי שמי שמש צדקה ומרפא בכנפיה ויצאתם ופשתם כעגלי מרבק	
מלאכי	מלאכי ג	כא	ועסותם רשעים כי יהיו אפר תחת כפות רגליכם ביום אשר אני עשה אמר יהוה צבאות	
מלאכי	מלאכי ג	כב	זכרו תורת משה עבדי אשר צויתי אותו בחרב על כל ישראל חקים ומשפטים	
מלאכי	מלאכי ג	כג	הנה אנכי שלח לכם את אליה הנביא לפני בוא יום יהוה הגדול והנורא	
מלאכי	מלאכי ג	כד	והשיב לב אבות על בנים ולב בנים על אבותם פן אבוא והכיתי את הארץ חרם	
דברי הימים א	דברי הימים א א	א	אדם שת אנוש	
דברי הימים א	דברי הימים א א	ב	קינן מהללאל ירד	
דברי הימים א	דברי הימים א א	ג	חנוך מתושלח למך	
דברי הימים א	דברי הימים א א	ד	נח שם חם ויפת	
דברי הימים א	דברי הימים א א	ה	בני יפת גמר ומגוג ומדי ויון ותבל ומשך ותירס	
דברי הימים א	דברי הימים א א	ו	ובני גמר אשכנז ודיפת ותוגרמה	
דברי הימים א	דברי הימים א א	ז	ובני יון אלישה ותרשישה כתים ורודנים	
דברי הימים א	דברי הימים א א	ח	בני חם כוש ומצרים פוט וכנען	
דברי הימים א	דברי הימים א א	ט	ובני כוש סבא וחוילה וסבתא ורעמא וסבתכא ובני רעמא שבא ודדן	
דברי הימים א	דברי הימים א א	י	וכוש ילד את נמרוד הוא החל להיות גבור בארץ	
דברי הימים א	דברי הימים א א	יא	ומצרים ילד את לודיים ואת ענמים ואת להבים ואת נפתחים	
דברי הימים א	דברי הימים א א	יב	ואת פתרסים ואת כסלחים אשר יצאו משם פלשתים ואת כפתרים	
דברי הימים א	דברי הימים א א	יג	וכנען ילד את צידון בכרו ואת חת	
דברי הימים א	דברי הימים א א	יד	ואת היבוסי ואת האמרי ואת הגרגשי	
דברי הימים א	דברי הימים א א	טו	ואת החוי ואת הערקי ואת הסיני	
דברי הימים א	דברי הימים א א	טז	ואת הארודי ואת הצמרי ואת החמתי	
דברי הימים א	דברי הימים א א	יז	בני שם עילם ואשור וארפכשד ולוד וארם ועוץ וחול וגתר ומשך	
דברי הימים א	דברי הימים א א	יח	וארפכשד ילד את שלח ושלח ילד את עבר	
דברי הימים א	דברי הימים א א	יט	ולעבר ילד שני בנים שם האחד פלג כי בימיו נפלגה הארץ ושם אחיו יקטן	
דברי הימים א	דברי הימים א א	כ	ויקטן ילד את אלמודד ואת שלף ואת חצרמות ואת ירח	
דברי הימים א	דברי הימים א א	כא	ואת הדורם ואת אוזל ואת דקלה	
דברי הימים א	דברי הימים א א	כב	ואת עיבל ואת אבימאל ואת שבא	
דברי הימים א	דברי הימים א א	כג	ואת אופיר ואת חוילה ואת יובב כל אלה בני יקטן	
דברי הימים א	דברי הימים א א	כד	שם ארפכשד שלח	
דברי הימים א	דברי הימים א א	כה	עבר פלג רעו	
דברי הימים א	דברי הימים א א	כו	שרוג נחור תרח	
דברי הימים א	דברי הימים א א	כז	אברם הוא אברהם	
דברי הימים א	דברי הימים א א	כח	בני אברהם יצחק וישמעאל	
דברי הימים א	דברי הימים א א	כט	אלה תלדותם בכור ישמעאל נביות וקדר ואדבאל ומבשם	
דברי הימים א	דברי הימים א א	ל	משמע ודומה משא חדד ותימא	
דברי הימים א	דברי הימים א א	לא	יטור נפיש וקדמה אלה הם בני ישמעאל	
דברי הימים א	דברי הימים א א	לב	ובני קטורה פילגש אברהם ילדה את זמרן ויקשן ומדן ומדין וישבק ושוח ובני יקשן שבא ודדן	
דברי הימים א	דברי הימים א א	לג	ובני מדין עיפה ועפר וחנוך ואבידע ואלדעה כל אלה בני קטורה	
דברי הימים א	דברי הימים א א	לד	ויולד אברהם את יצחק בני יצחק עשו וישראל	
דברי הימים א	דברי הימים א א	לה	בני עשו אליפז רעואל ויעוש ויעלם וקרח	
דברי הימים א	דברי הימים א א	לו	בני אליפז תימן ואומר צפי וגעתם קנז ותמנע ועמלק	
דברי הימים א	דברי הימים א א	לז	בני רעואל נחת זרח שמה ומזה	
דברי הימים א	דברי הימים א א	לח	ובני שעיר לוטן ושובל וצבעון וענה ודישן ואצר ודישן	
דברי הימים א	דברי הימים א א	לט	ובני לוטן חרי והומם ואחות לוטן תמנע	
דברי הימים א	דברי הימים א א	מ	בני שובל עלין ומנחת ועיבל שפי ואונם ובני צבעון איה וענה	
דברי הימים א	דברי הימים א א	מא	בני ענה דישון ובני דישון חמרן ואשבן ויתרן וכרן	
דברי הימים א	דברי הימים א א	מב	בני אצר בלהן וזעון יעקן בני דישון עוץ וארן	
דברי הימים א	דברי הימים א א	מג	ואלה המלכים אשר מלכו בארץ אדום לפני מלך מלך לבני ישראל בלע בן בעור ושם עירו דנהבה	
דברי הימים א	דברי הימים א א	מד	וימת בלע וימלך תחתיו יובב בן זרח מבצרה	
דברי הימים א	דברי הימים א א	מה	וימת יובב וימלך תחתיו חושם מארץ התימני	
דברי הימים א	דברי הימים א א	מו	וימת חושם וימלך תחתיו הדד בן בדד המכה את מדין בשדה מואב ושם עירו עיות	
דברי הימים א	דברי הימים א א	מז	וימת הדד וימלך תחתיו שמלה ממשרקה	
דברי הימים א	דברי הימים א א	מח	וימת שמלה וימלך תחתיו שאול מרחבות הנהר	
דברי הימים א	דברי הימים א א	מט	וימת שאול וימלך תחתיו בעל חנן בן עכבור	
דברי הימים א	דברי הימים א א	נ	וימת בעל חנן וימלך תחתיו הדד ושם עירו פעי ושם אשתו מהיטבאל בת מטרד בת מי זהב	
דברי הימים א	דברי הימים א א	נא	וימת הדד ויהיו אלופי אדום אלוף תמנע אלוף עליה אלוף יתת	
דברי הימים א	דברי הימים א א	נב	אלוף אהליבמה אלוף אלה אלוף פינן	
דברי הימים א	דברי הימים א א	נג	אלוף קנז אלוף תימן אלוף מבצר	
דברי הימים א	דברי הימים א א	נד	אלוף מגדיאל אלוף עירם אלה אלופי אדום	
דברי הימים א	דברי הימים א ב	א	אלה בני ישראל ראובן שמעון לוי ויהודה יששכר וזבלון	
דברי הימים א	דברי הימים א ב	ב	דן יוסף ובנימן נפתלי גד ואשר	
דברי הימים א	דברי הימים א ב	ג	בני יהודה ער ואונן ושלה שלושה נולד לו מבת שוע הכנענית ויהי ער בכור יהודה רע בעיני יהוה וימיתהו	
דברי הימים א	דברי הימים א ב	ד	ותמר כלתו ילדה לו את פרץ ואת זרח כל בני יהודה חמשה	
דברי הימים א	דברי הימים א ב	ה	בני פרץ חצרון וחמול	
דברי הימים א	דברי הימים א ב	ו	ובני זרח זמרי ואיתן והימן וכלכל ודרע כלם חמשה	
דברי הימים א	דברי הימים א ב	ז	ובני כרמי עכר עוכר ישראל אשר מעל בחרם	
דברי הימים א	דברי הימים א ב	ח	ובני איתן עזריה	
דברי הימים א	דברי הימים א ב	ט	ובני חצרון אשר נולד לו את ירחמאל ואת רם ואת כלובי	
דברי הימים א	דברי הימים א ב	י	ורם הוליד את עמינדב ועמינדב הוליד את נחשון נשיא בני יהודה	
דברי הימים א	דברי הימים א ב	יא	ונחשון הוליד את שלמא ושלמא הוליד את בעז	
דברי הימים א	דברי הימים א ב	יב	ובעז הוליד את עובד ועובד הוליד את ישי	
דברי הימים א	דברי הימים א ב	יג	ואישי הוליד את בכרו את אליאב ואבינדב השני ושמעא השלישי	
דברי הימים א	דברי הימים א ב	יד	נתנאל הרביעי רדי החמישי	
דברי הימים א	דברי הימים א ב	טו	אצם הששי דויד השבעי	
דברי הימים א	דברי הימים א ב	טז	ואחיתיהם צרויה ואביגיל ובני צרויה אבשי ויואב ועשה אל שלשה	
דברי הימים א	דברי הימים א ב	יז	ואביגיל ילדה את עמשא ואבי עמשא יתר הישמעאלי	
דברי הימים א	דברי הימים א ב	יח	וכלב בן חצרון הוליד את עזובה אשה ואת יריעות ואלה בניה ישר ושובב וארדון	
דברי הימים א	דברי הימים א ב	יט	ותמת עזובה ויקח לו כלב את אפרת ותלד לו את חור	
דברי הימים א	דברי הימים א ב	כ	וחור הוליד את אורי ואורי הוליד את בצלאל	
דברי הימים א	דברי הימים א ב	כא	ואחר בא חצרון אל בת מכיר אבי גלעד והוא לקחה והוא בן ששים שנה ותלד לו את שגוב	
דברי הימים א	דברי הימים א ב	כב	ושגוב הוליד את יאיר ויהי לו עשרים ושלוש ערים בארץ הגלעד	
דברי הימים א	דברי הימים א ב	כג	ויקח גשור וארם את חות יאיר מאתם את קנת ואת בנתיה ששים עיר כל אלה בני מכיר אבי גלעד	
דברי הימים א	דברי הימים א ב	כד	ואחר מות חצרון בכלב אפרתה ואשת חצרון אביה ותלד לו את אשחור אבי תקוע	
דברי הימים א	דברי הימים א ב	כה	ויהיו בני ירחמאל בכור חצרון הבכור רם ובונה וארן ואצם אחיה	
דברי הימים א	דברי הימים א ב	כו	ותהי אשה אחרת לירחמאל ושמה עטרה היא אם אונם	
דברי הימים א	דברי הימים א ב	כז	ויהיו בני רם בכור ירחמאל מעץ וימין ועקר	
דברי הימים א	דברי הימים א ב	כח	ויהיו בני אונם שמי וידע ובני שמי נדב ואבישור	
דברי הימים א	דברי הימים א ב	כט	ושם אשת אבישור אביהיל ותלד לו את אחבן ואת מוליד	
דברי הימים א	דברי הימים א ב	ל	ובני נדב סלד ואפים וימת סלד לא בנים	
דברי הימים א	דברי הימים א ב	לא	ובני אפים ישעי ובני ישעי ששן ובני ששן אחלי	
דברי הימים א	דברי הימים א ב	לב	ובני ידע אחי שמי יתר ויונתן וימת יתר לא בנים	
דברי הימים א	דברי הימים א ב	לג	ובני יונתן פלת וזזא אלה היו בני ירחמאל	
דברי הימים א	דברי הימים א ב	לד	ולא היה לששן בנים כי אם בנות ולששן עבד מצרי ושמו ירחע	
דברי הימים א	דברי הימים א ב	לה	ויתן ששן את בתו לירחע עבדו לאשה ותלד לו את עתי	
דברי הימים א	דברי הימים א ב	לו	ועתי הליד את נתן ונתן הוליד את זבד	
דברי הימים א	דברי הימים א ב	לז	וזבד הוליד את אפלל ואפלל הוליד את עובד	
דברי הימים א	דברי הימים א ב	לח	ועובד הוליד את יהוא ויהוא הוליד את עזריה	
דברי הימים א	דברי הימים א ב	לט	ועזריה הליד את חלץ וחלץ הליד את אלעשה	
דברי הימים א	דברי הימים א ב	מ	ואלעשה הליד את ססמי וססמי הליד את שלום	
דברי הימים א	דברי הימים א ב	מא	ושלום הוליד את יקמיה ויקמיה הליד את אלישמע	
דברי הימים א	דברי הימים א ב	מב	ובני כלב אחי ירחמאל מישע בכרו הוא אבי זיף ובני מרשה אבי חברון	
דברי הימים א	דברי הימים א ב	מג	ובני חברון קרח ותפח ורקם ושמע	
דברי הימים א	דברי הימים א ב	מד	ושמע הוליד את רחם אבי ירקעם ורקם הוליד את שמי	
דברי הימים א	דברי הימים א ב	מה	ובן שמי מעון ומעון אבי בית צור	
דברי הימים א	דברי הימים א ב	מו	ועיפה פילגש כלב ילדה את חרן ואת מוצא ואת גזז וחרן הליד את גזז	
דברי הימים א	דברי הימים א ב	מז	ובני יהדי רגם ויותם וגישן ופלט ועיפה ושעף	
דברי הימים א	דברי הימים א ב	מח	פלגש כלב מעכה ילד שבר ואת תרחנה	
דברי הימים א	דברי הימים א ב	מט	ותלד שעף אבי מדמנה את שוא אבי מכבנה ואבי גבעא ובת כלב עכסה	
דברי הימים א	דברי הימים א ב	נ	אלה היו בני כלב בן חור בכור אפרתה שובל אבי קרית יערים	
דברי הימים א	דברי הימים א ב	נא	שלמא אבי בית לחם חרף אבי בית גדר	
דברי הימים א	דברי הימים א ב	נב	ויהיו בנים לשובל אבי קרית יערים הראה חצי המנחות	
דברי הימים א	דברי הימים א ב	נג	ומשפחות קרית יערים היתרי והפותי והשמתי והמשרעי מאלה יצאו הצרעתי והאשתאלי	
דברי הימים א	דברי הימים א ב	נד	בני שלמא בית לחם ונטופתי עטרות בית יואב וחצי המנחתי הצרעי	
דברי הימים א	דברי הימים א ב	נה	ומשפחות ספרים ישבו יעבץ תרעתים שמעתים שוכתים המה הקינים הבאים מחמת אבי בית רכב	
דברי הימים א	דברי הימים א ג	א	ואלה היו בני דויד אשר נולד לו בחברון הבכור אמנן לאחינעם היזרעאלית שני דניאל לאביגיל הכרמלית	
דברי הימים א	דברי הימים א ג	ב	השלשי לאבשלום בן מעכה בת תלמי מלך גשור הרביעי אדניה בן חגית	
דברי הימים א	דברי הימים א ג	ג	החמישי שפטיה לאביטל הששי יתרעם לעגלה אשתו	
דברי הימים א	דברי הימים א ג	ד	ששה נולד לו בחברון וימלך שם שבע שנים וששה חדשים ושלשים ושלוש שנה מלך בירושלם	
דברי הימים א	דברי הימים א ג	ה	ואלה נולדו לו בירושלים שמעא ושובב ונתן ושלמה ארבעה לבת שוע בת עמיאל	
דברי הימים א	דברי הימים א ג	ו	ויבחר ואלישמע ואליפלט	
דברי הימים א	דברי הימים א ג	ז	ונגה ונפג ויפיע	
דברי הימים א	דברי הימים א ג	ח	ואלישמע ואלידע ואליפלט תשעה	
דברי הימים א	דברי הימים א ג	ט	כל בני דויד מלבד בני פילגשים ותמר אחותם	
דברי הימים א	דברי הימים א ג	י	ובן שלמה רחבעם אביה בנו אסא בנו יהושפט בנו	
דברי הימים א	דברי הימים א ג	יא	יורם בנו אחזיהו בנו יואש בנו	
דברי הימים א	דברי הימים א ג	יב	אמציהו בנו עזריה בנו יותם בנו	
דברי הימים א	דברי הימים א ג	יג	אחז בנו חזקיהו בנו מנשה בנו	
דברי הימים א	דברי הימים א ג	יד	אמון בנו יאשיהו בנו	
דברי הימים א	דברי הימים א ג	טו	ובני יאשיהו הבכור יוחנן השני יהויקים השלשי צדקיהו הרביעי שלום	
דברי הימים א	דברי הימים א ג	טז	ובני יהויקים יכניה בנו צדקיה בנו	
דברי הימים א	דברי הימים א ג	יז	ובני יכניה אסר שאלתיאל בנו	
דברי הימים א	דברי הימים א ג	יח	ומלכירם ופדיה ושנאצר יקמיה הושמע ונדביה	
דברי הימים א	דברי הימים א ג	יט	ובני פדיה זרבבל ושמעי ובן זרבבל משלם וחנניה ושלמית אחותם	
דברי הימים א	דברי הימים א ג	כ	וחשבה ואהל וברכיה וחסדיה יושב חסד חמש	
דברי הימים א	דברי הימים א ג	כא	ובן חנניה פלטיה וישעיה בני רפיה בני ארנן בני עבדיה בני שכניה	
דברי הימים א	דברי הימים א ג	כב	ובני שכניה שמעיה ובני שמעיה חטוש ויגאל ובריח ונעריה ושפט ששה	
דברי הימים א	דברי הימים א ג	כג	ובן נעריה אליועיני וחזקיה ועזריקם שלשה	
דברי הימים א	דברי הימים א ג	כד	ובני אליועיני הדיוהו ואלישיב ופליה ועקוב ויוחנן ודליה וענני שבעה	
דברי הימים א	דברי הימים א ד	א	בני יהודה פרץ חצרון וכרמי וחור ושובל	
דברי הימים א	דברי הימים א ד	ב	וראיה בן שובל הוליד את יחת ויחת הליד את אחומי ואת להד אלה משפחות הצרעתי	
דברי הימים א	דברי הימים א ד	ג	ואלה אבי עיטם יזרעאל וישמא וידבש ושם אחותם הצללפוני	
דברי הימים א	דברי הימים א ד	ד	ופנואל אבי גדר ועזר אבי חושה אלה בני חור בכור אפרתה אבי בית לחם	
דברי הימים א	דברי הימים א ד	ה	ולאשחור אבי תקוע היו שתי נשים חלאה ונערה	
דברי הימים א	דברי הימים א ד	ו	ותלד לו נערה את אחזם ואת חפר ואת תימני ואת האחשתרי אלה בני נערה	
דברי הימים א	דברי הימים א ד	ז	ובני חלאה צרת יצחר ואתנן	
דברי הימים א	דברי הימים א ד	ח	וקוץ הוליד את ענוב ואת הצבבה ומשפחות אחרחל בן הרום	
דברי הימים א	דברי הימים א ד	ט	ויהי יעבץ נכבד מאחיו ואמו קראה שמו יעבץ לאמר כי ילדתי בעצב	
דברי הימים א	דברי הימים א ד	י	ויקרא יעבץ לאלהי ישראל לאמר אם ברך תברכני והרבית את גבולי והיתה ידך עמי ועשית מרעה לבלתי עצבי ויבא אלהים את אשר שאל	
דברי הימים א	דברי הימים א ד	יא	וכלוב אחי שוחה הוליד את מחיר הוא אבי אשתון	
דברי הימים א	דברי הימים א ד	יב	ואשתון הוליד את בית רפא ואת פסח ואת תחנה אבי עיר נחש אלה אנשי רכה	
דברי הימים א	דברי הימים א ד	יג	ובני קנז עתניאל ושריה ובני עתניאל חתת	
דברי הימים א	דברי הימים א ד	יד	ומעונתי הוליד את עפרה ושריה הוליד את יואב אבי גיא חרשים כי חרשים היו	
דברי הימים א	דברי הימים א ד	טו	ובני כלב בן יפנה עירו אלה ונעם ובני אלה וקנז	
דברי הימים א	דברי הימים א ד	טז	ובני יהללאל זיף וזיפה תיריא ואשראל	
דברי הימים א	דברי הימים א ד	יז	ובן עזרה יתר ומרד ועפר וילון ותהר את מרים ואת שמי ואת ישבח אבי אשתמע	
דברי הימים א	דברי הימים א ד	יח	ואשתו היהדיה ילדה את ירד אבי גדור ואת חבר אבי שוכו ואת יקותיאל אבי זנוח ואלה בני בתיה בת פרעה אשר לקח מרד	
דברי הימים א	דברי הימים א ד	יט	ובני אשת הודיה אחות נחם אבי קעילה הגרמי ואשתמע המעכתי	
דברי הימים א	דברי הימים א ד	כ	ובני שימון אמנון ורנה בן חנן ותולון ובני ישעי זוחת ובן זוחת	
דברי הימים א	דברי הימים א ד	כא	בני שלה בן יהודה ער אבי לכה ולעדה אבי מרשה ומשפחות בית עבדת הבץ לבית אשבע	
דברי הימים א	דברי הימים א ד	כב	ויוקים ואנשי כזבא ויואש ושרף אשר בעלו למואב וישבי לחם והדברים עתיקים	
דברי הימים א	דברי הימים א ד	כג	המה היוצרים וישבי נטעים וגדרה עם המלך במלאכתו ישבו שם	
דברי הימים א	דברי הימים א ד	כד	בני שמעון נמואל וימין יריב זרח שאול	
דברי הימים א	דברי הימים א ד	כה	שלם בנו מבשם בנו משמע בנו	
דברי הימים א	דברי הימים א ד	כו	ובני משמע חמואל בנו זכור בנו שמעי בנו	
דברי הימים א	דברי הימים א ד	כז	ולשמעי בנים ששה עשר ובנות שש ולאחיו אין בנים רבים וכל משפחתם לא הרבו עד בני יהודה	
דברי הימים א	דברי הימים א ד	כח	וישבו בבאר שבע ומולדה וחצר שועל	
דברי הימים א	דברי הימים א ד	כט	ובבלהה ובעצם ובתולד	
דברי הימים א	דברי הימים א ד	ל	ובבתואל ובחרמה ובציקלג	
דברי הימים א	דברי הימים א ד	לא	ובבית מרכבות ובחצר סוסים ובבית בראי ובשערים אלה עריהם עד מלך דויד	
דברי הימים א	דברי הימים א ד	לב	וחצריהם עיטם ועין רמון ותכן ועשן ערים חמש	
דברי הימים א	דברי הימים א ד	לג	וכל חצריהם אשר סביבות הערים האלה עד בעל זאת מושבתם והתיחשם להם	
דברי הימים א	דברי הימים א ד	לד	ומשובב וימלך ויושה בן אמציה	
דברי הימים א	דברי הימים א ד	לה	ויואל ויהוא בן יושביה בן שריה בן עשיאל	
דברי הימים א	דברי הימים א ד	לו	ואליועיני ויעקבה וישוחיה ועשיה ועדיאל וישימאל ובניה	
דברי הימים א	דברי הימים א ד	לז	וזיזא בן שפעי בן אלון בן ידיה בן שמרי בן שמעיה	
דברי הימים א	דברי הימים א ד	לח	אלה הבאים בשמות נשיאים במשפחותם ובית אבותיהם פרצו לרוב	
דברי הימים א	דברי הימים א ד	לט	וילכו למבוא גדר עד למזרח הגיא לבקש מרעה לצאנם	
דברי הימים א	דברי הימים א ד	מ	וימצאו מרעה שמן וטוב והארץ רחבת ידים ושקטת ושלוה כי מן חם הישבים שם לפנים	
דברי הימים א	דברי הימים א ד	מא	ויבאו אלה הכתובים בשמות בימי יחזקיהו מלך יהודה ויכו את אהליהם ואת המעינים אשר נמצאו שמה ויחרימם עד היום הזה וישבו תחתיהם כי מרעה לצאנם שם	
דברי הימים א	דברי הימים א ד	מב	ומהם מן בני שמעון הלכו להר שעיר אנשים חמש מאות ופלטיה ונעריה ורפיה ועזיאל בני ישעי בראשם	
דברי הימים א	דברי הימים א ד	מג	ויכו את שארית הפלטה לעמלק וישבו שם עד היום הזה	
דברי הימים א	דברי הימים א ה	א	ובני ראובן בכור ישראל כי הוא הבכור ובחללו יצועי אביו נתנה בכרתו לבני יוסף בן ישראל ולא להתיחש לבכרה	
דברי הימים א	דברי הימים א ה	ב	כי יהודה גבר באחיו ולנגיד ממנו והבכרה ליוסף	
דברי הימים א	דברי הימים א ה	ג	בני ראובן בכור ישראל חנוך ופלוא חצרון וכרמי	
דברי הימים א	דברי הימים א ה	ד	בני יואל שמעיה בנו גוג בנו שמעי בנו	
דברי הימים א	דברי הימים א ה	ה	מיכה בנו ראיה בנו בעל בנו	
דברי הימים א	דברי הימים א ה	ו	בארה בנו אשר הגלה תלגת פלנאסר מלך אשר הוא נשיא לראובני	
דברי הימים א	דברי הימים א ה	ז	ואחיו למשפחתיו בהתיחש לתלדותם הראש יעיאל וזכריהו	
דברי הימים א	דברי הימים א ה	ח	ובלע בן עזז בן שמע בן יואל הוא יושב בערער ועד נבו ובעל מעון	
דברי הימים א	דברי הימים א ה	ט	ולמזרח ישב עד לבוא מדברה למן הנהר פרת כי מקניהם רבו בארץ גלעד	
דברי הימים א	דברי הימים א ה	י	ובימי שאול עשו מלחמה עם ההגראים ויפלו בידם וישבו באהליהם על כל פני מזרח לגלעד	
דברי הימים א	דברי הימים א ה	יא	ובני גד לנגדם ישבו בארץ הבשן עד סלכה	
דברי הימים א	דברי הימים א ה	יב	יואל הראש ושפם המשנה ויעני ושפט בבשן	
דברי הימים א	דברי הימים א ה	יג	ואחיהם לבית אבותיהם מיכאל ומשלם ושבע ויורי ויעכן וזיע ועבר שבעה	
דברי הימים א	דברי הימים א ה	יד	אלה בני אביחיל בן חורי בן ירוח בן גלעד בן מיכאל בן ישישי בן יחדו בן בוז	
דברי הימים א	דברי הימים א ה	טו	אחי בן עבדיאל בן גוני ראש לבית אבותם	
דברי הימים א	דברי הימים א ה	טז	וישבו בגלעד בבשן ובבנתיה ובכל מגרשי שרון על תוצאותם	
דברי הימים א	דברי הימים א ה	יז	כלם התיחשו בימי יותם מלך יהודה ובימי ירבעם מלך ישראל	
דברי הימים א	דברי הימים א ה	יח	בני ראובן וגדי וחצי שבט מנשה מן בני חיל אנשים נשאי מגן וחרב ודרכי קשת ולמודי מלחמה ארבעים וארבעה אלף ושבע מאות וששים יצאי צבא	
דברי הימים א	דברי הימים א ה	יט	ויעשו מלחמה עם ההגריאים ויטור ונפיש ונודב	
דברי הימים א	דברי הימים א ה	כ	ויעזרו עליהם וינתנו בידם ההגריאים וכל שעמהם כי לאלהים זעקו במלחמה ונעתור להם כי בטחו בו	
דברי הימים א	דברי הימים א ה	כא	וישבו מקניהם גמליהם חמשים אלף וצאן מאתים וחמשים אלף וחמורים אלפים ונפש אדם מאה אלף	
דברי הימים א	דברי הימים א ה	כב	כי חללים רבים נפלו כי מהאלהים המלחמה וישבו תחתיהם עד הגלה	
דברי הימים א	דברי הימים א ה	כג	ובני חצי שבט מנשה ישבו בארץ מבשן עד בעל חרמון ושניר והר חרמון המה רבו	
דברי הימים א	דברי הימים א ה	כד	ואלה ראשי בית אבותם ועפר וישעי ואליאל ועזריאל וירמיה והודויה ויחדיאל אנשים גבורי חיל אנשי שמות ראשים לבית אבותם	
דברי הימים א	דברי הימים א ה	כה	וימעלו באלהי אבותיהם ויזנו אחרי אלהי עמי הארץ אשר השמיד אלהים מפניהם	
דברי הימים א	דברי הימים א ה	כו	ויער אלהי ישראל את רוח פול מלך אשור ואת רוח תלגת פלנסר מלך אשור ויגלם לראובני ולגדי ולחצי שבט מנשה ויביאם לחלח וחבור והרא ונהר גוזן עד היום הזה	
דברי הימים א	דברי הימים א ה	כז	בני לוי גרשון קהת ומררי	
דברי הימים א	דברי הימים א ה	כח	ובני קהת עמרם יצהר וחברון ועזיאל	
דברי הימים א	דברי הימים א ה	כט	ובני עמרם אהרן ומשה ומרים ובני אהרן נדב ואביהוא אלעזר ואיתמר	
דברי הימים א	דברי הימים א ה	ל	אלעזר הוליד את פינחס פינחס הליד את אבישוע	
דברי הימים א	דברי הימים א ה	לא	ואבישוע הוליד את בקי ובקי הוליד את עזי	
דברי הימים א	דברי הימים א ה	לב	ועזי הוליד את זרחיה וזרחיה הוליד את מריות	
דברי הימים א	דברי הימים א ה	לג	מריות הוליד את אמריה ואמריה הוליד את אחיטוב	
דברי הימים א	דברי הימים א ה	לד	ואחיטוב הוליד את צדוק וצדוק הוליד את אחימעץ	
דברי הימים א	דברי הימים א ה	לה	ואחימעץ הוליד את עזריה ועזריה הוליד את יוחנן	
דברי הימים א	דברי הימים א ה	לו	ויוחנן הוליד את עזריה הוא אשר כהן בבית אשר בנה שלמה בירושלם	
דברי הימים א	דברי הימים א ה	לז	ויולד עזריה את אמריה ואמריה הוליד את אחיטוב	
דברי הימים א	דברי הימים א ה	לח	ואחיטוב הוליד את צדוק וצדוק הוליד את שלום	
דברי הימים א	דברי הימים א ה	לט	ושלום הוליד את חלקיה וחלקיה הוליד את עזריה	
דברי הימים א	דברי הימים א ה	מ	ועזריה הוליד את שריה ושריה הוליד את יהוצדק	
דברי הימים א	דברי הימים א ה	מא	ויהוצדק הלך בהגלות יהוה את יהודה וירושלם ביד נבכדנאצר	
דברי הימים א	דברי הימים א ו	א	בני לוי גרשם קהת ומררי	
דברי הימים א	דברי הימים א ו	ב	ואלה שמות בני גרשום לבני ושמעי	
דברי הימים א	דברי הימים א ו	ג	ובני קהת עמרם ויצהר וחברון ועזיאל	
דברי הימים א	דברי הימים א ו	ד	בני מררי מחלי ומשי ואלה משפחות הלוי לאבותיהם	
דברי הימים א	דברי הימים א ו	ה	לגרשום לבני בנו יחת בנו זמה בנו	
דברי הימים א	דברי הימים א ו	ו	יואח בנו עדו בנו זרח בנו יאתרי בנו	
דברי הימים א	דברי הימים א ו	ז	בני קהת עמינדב בנו קרח בנו אסיר בנו	
דברי הימים א	דברי הימים א ו	ח	אלקנה בנו ואביסף בנו ואסיר בנו	
דברי הימים א	דברי הימים א ו	ט	תחת בנו אוריאל בנו עזיה בנו ושאול בנו	
דברי הימים א	דברי הימים א ו	י	ובני אלקנה עמשי ואחימות	
דברי הימים א	דברי הימים א ו	יא	אלקנה בנו אלקנה צופי בנו ונחת בנו	
דברי הימים א	דברי הימים א ו	יב	אליאב בנו ירחם בנו אלקנה בנו	
דברי הימים א	דברי הימים א ו	יג	ובני שמואל הבכר ושני ואביה	
דברי הימים א	דברי הימים א ו	יד	בני מררי מחלי לבני בנו שמעי בנו עזה בנו	
דברי הימים א	דברי הימים א ו	טו	שמעא בנו חגיה בנו עשיה בנו	
דברי הימים א	דברי הימים א ו	טז	ואלה אשר העמיד דויד על ידי שיר בית יהוה ממנוח הארון	
דברי הימים א	דברי הימים א ו	יז	ויהיו משרתים לפני משכן אהל מועד בשיר עד בנות שלמה את בית יהוה בירושלם ויעמדו כמשפטם על עבודתם	
דברי הימים א	דברי הימים א ו	יח	ואלה העמדים ובניהם מבני הקהתי הימן המשורר בן יואל בן שמואל	
דברי הימים א	דברי הימים א ו	יט	בן אלקנה בן ירחם בן אליאל בן תוח	
דברי הימים א	דברי הימים א ו	כ	בן ציף בן אלקנה בן מחת בן עמשי	
דברי הימים א	דברי הימים א ו	כא	בן אלקנה בן יואל בן עזריה בן צפניה	
דברי הימים א	דברי הימים א ו	כב	בן תחת בן אסיר בן אביסף בן קרח	
דברי הימים א	דברי הימים א ו	כג	בן יצהר בן קהת בן לוי בן ישראל	
דברי הימים א	דברי הימים א ו	כד	ואחיו אסף העמד על ימינו אסף בן ברכיהו בן שמעא	
דברי הימים א	דברי הימים א ו	כה	בן מיכאל בן בעשיה בן מלכיה	
דברי הימים א	דברי הימים א ו	כו	בן אתני בן זרח בן עדיה	
דברי הימים א	דברי הימים א ו	כז	בן איתן בן זמה בן שמעי	
דברי הימים א	דברי הימים א ו	כח	בן יחת בן גרשם בן לוי	
דברי הימים א	דברי הימים א ו	כט	ובני מררי אחיהם על השמאול איתן בן קישי בן עבדי בן מלוך	
דברי הימים א	דברי הימים א ו	ל	בן חשביה בן אמציה בן חלקיה	
דברי הימים א	דברי הימים א ו	לא	בן אמצי בן בני בן שמר	
דברי הימים א	דברי הימים א ו	לב	בן מחלי בן מושי בן מררי בן לוי	
דברי הימים א	דברי הימים א ו	לג	ואחיהם הלוים נתונים לכל עבודת משכן בית האלהים	
דברי הימים א	דברי הימים א ו	לד	ואהרן ובניו מקטירים על מזבח העולה ועל מזבח הקטרת לכל מלאכת קדש הקדשים ולכפר על ישראל ככל אשר צוה משה עבד האלהים	
דברי הימים א	דברי הימים א ו	לה	ואלה בני אהרן אלעזר בנו פינחס בנו אבישוע בנו	
דברי הימים א	דברי הימים א ו	לו	בקי בנו עזי בנו זרחיה בנו	
דברי הימים א	דברי הימים א ו	לז	מריות בנו אמריה בנו אחיטוב בנו	
דברי הימים א	דברי הימים א ו	לח	צדוק בנו אחימעץ בנו	
דברי הימים א	דברי הימים א ו	לט	ואלה מושבותם לטירותם בגבולם לבני אהרן למשפחת הקהתי כי להם היה הגורל	
דברי הימים א	דברי הימים א ו	מ	ויתנו להם את חברון בארץ יהודה ואת מגרשיה סביבתיה	
דברי הימים א	דברי הימים א ו	מא	ואת שדה העיר ואת חצריה נתנו לכלב בן יפנה	
דברי הימים א	דברי הימים א ו	מב	ולבני אהרן נתנו את ערי המקלט את חברון ואת לבנה ואת מגרשיה ואת יתר ואת אשתמע ואת מגרשיה	
דברי הימים א	דברי הימים א ו	מג	ואת חילז ואת מגרשיה את דביר ואת מגרשיה	
דברי הימים א	דברי הימים א ו	מד	ואת עשן ואת מגרשיה ואת בית שמש ואת מגרשיה	
דברי הימים א	דברי הימים א ו	מה	וממטה בנימן את גבע ואת מגרשיה ואת עלמת ואת מגרשיה ואת ענתות ואת מגרשיה כל עריהם שלש עשרה עיר במשפחותיהם	
דברי הימים א	דברי הימים א ו	מו	ולבני קהת הנותרים ממשפחת המטה ממחצית מטה חצי מנשה בגורל ערים עשר	
דברי הימים א	דברי הימים א ו	מז	ולבני גרשום למשפחותם ממטה יששכר וממטה אשר וממטה נפתלי וממטה מנשה בבשן ערים שלש עשרה	
דברי הימים א	דברי הימים א ו	מח	לבני מררי למשפחותם ממטה ראובן וממטה גד וממטה זבולן בגורל ערים שתים עשרה	
דברי הימים א	דברי הימים א ו	מט	ויתנו בני ישראל ללוים את הערים ואת מגרשיהם	
דברי הימים א	דברי הימים א ו	נ	ויתנו בגורל ממטה בני יהודה וממטה בני שמעון וממטה בני בנימן את הערים האלה אשר יקראו אתהם בשמות	
דברי הימים א	דברי הימים א ו	נא	וממשפחות בני קהת ויהי ערי גבולם ממטה אפרים	
דברי הימים א	דברי הימים א ו	נב	ויתנו להם את ערי המקלט את שכם ואת מגרשיה בהר אפרים ואת גזר ואת מגרשיה	
דברי הימים א	דברי הימים א ו	נג	ואת יקמעם ואת מגרשיה ואת בית חורון ואת מגרשיה	
דברי הימים א	דברי הימים א ו	נד	ואת אילון ואת מגרשיה ואת גת רמון ואת מגרשיה	
דברי הימים א	דברי הימים א ו	נה	וממחצית מטה מנשה את ענר ואת מגרשיה ואת בלעם ואת מגרשיה למשפחת לבני קהת הנותרים	
דברי הימים א	דברי הימים א ו	נו	לבני גרשום ממשפחת חצי מטה מנשה את גולן בבשן ואת מגרשיה ואת עשתרות ואת מגרשיה	
דברי הימים א	דברי הימים א ו	נז	וממטה יששכר את קדש ואת מגרשיה את דברת ואת מגרשיה	
דברי הימים א	דברי הימים א ו	נח	ואת ראמות ואת מגרשיה ואת ענם ואת מגרשיה	
דברי הימים א	דברי הימים א ו	נט	וממטה אשר את משל ואת מגרשיה ואת עבדון ואת מגרשיה	
דברי הימים א	דברי הימים א ו	ס	ואת חוקק ואת מגרשיה ואת רחב ואת מגרשיה	
דברי הימים א	דברי הימים א ו	סא	וממטה נפתלי את קדש בגליל ואת מגרשיה ואת חמון ואת מגרשיה ואת קריתים ואת מגרשיה	
דברי הימים א	דברי הימים א ו	סב	לבני מררי הנותרים ממטה זבולן את רמונו ואת מגרשיה את תבור ואת מגרשיה	
דברי הימים א	דברי הימים א ו	סג	ומעבר לירדן ירחו למזרח הירדן ממטה ראובן את בצר במדבר ואת מגרשיה ואת יהצה ואת מגרשיה	
דברי הימים א	דברי הימים א ו	סד	ואת קדמות ואת מגרשיה ואת מיפעת ואת מגרשיה	
דברי הימים א	דברי הימים א ו	סה	וממטה גד את ראמות בגלעד ואת מגרשיה ואת מחנים ואת מגרשיה	
דברי הימים א	דברי הימים א ו	סו	ואת חשבון ואת מגרשיה ואת יעזיר ואת מגרשיה	
דברי הימים א	דברי הימים א ז	א	ולבני יששכר תולע ופואה ישיב ושמרון ארבעה	
דברי הימים א	דברי הימים א ז	ב	ובני תולע עזי ורפיה ויריאל ויחמי ויבשם ושמואל ראשים לבית אבותם לתולע גבורי חיל לתלדותם מספרם בימי דויד עשרים ושנים אלף ושש מאות	
דברי הימים א	דברי הימים א ז	ג	ובני עזי יזרחיה ובני יזרחיה מיכאל ועבדיה ויואל ישיה חמשה ראשים כלם	
דברי הימים א	דברי הימים א ז	ד	ועליהם לתלדותם לבית אבותם גדודי צבא מלחמה שלשים וששה אלף כי הרבו נשים ובנים	
דברי הימים א	דברי הימים א ז	ה	ואחיהם לכל משפחות יששכר גבורי חילים שמונים ושבעה אלף התיחשם לכל	
דברי הימים א	דברי הימים א ז	ו	בנימן בלע ובכר וידיעאל שלשה	
דברי הימים א	דברי הימים א ז	ז	ובני בלע אצבון ועזי ועזיאל וירימות ועירי חמשה ראשי בית אבות גבורי חילים והתיחשם עשרים ושנים אלף ושלשים וארבעה	
דברי הימים א	דברי הימים א ז	ח	ובני בכר זמירה ויועש ואליעזר ואליועיני ועמרי וירמות ואביה וענתות ועלמת כל אלה בני בכר	
דברי הימים א	דברי הימים א ז	ט	והתיחשם לתלדותם ראשי בית אבותם גבורי חיל עשרים אלף ומאתים	
דברי הימים א	דברי הימים א ז	י	ובני ידיעאל בלהן ובני בלהן יעיש ובנימן ואהוד וכנענה וזיתן ותרשיש ואחישחר	
דברי הימים א	דברי הימים א ז	יא	כל אלה בני ידיעאל לראשי האבות גבורי חילים שבעה עשר אלף ומאתים יצאי צבא למלחמה	
דברי הימים א	דברי הימים א ז	יב	ושפם וחפם בני עיר חשם בני אחר	
דברי הימים א	דברי הימים א ז	יג	בני נפתלי יחציאל וגוני ויצר ושלום בני בלהה	
דברי הימים א	דברי הימים א ז	יד	בני מנשה אשריאל אשר ילדה פילגשו הארמיה ילדה את מכיר אבי גלעד	
דברי הימים א	דברי הימים א ז	טו	ומכיר לקח אשה לחפים ולשפים ושם אחתו מעכה ושם השני צלפחד ותהינה לצלפחד בנות	
דברי הימים א	דברי הימים א ז	טז	ותלד מעכה אשת מכיר בן ותקרא שמו פרש ושם אחיו שרש ובניו אולם ורקם	
דברי הימים א	דברי הימים א ז	יז	ובני אולם בדן אלה בני גלעד בן מכיר בן מנשה	
דברי הימים א	דברי הימים א ז	יח	ואחתו המלכת ילדה את אישהוד ואת אביעזר ואת מחלה	
דברי הימים א	דברי הימים א ז	יט	ויהיו בני שמידע אחין ושכם ולקחי ואניעם	
דברי הימים א	דברי הימים א ז	כ	ובני אפרים שותלח וברד בנו ותחת בנו ואלעדה בנו ותחת בנו	
דברי הימים א	דברי הימים א ז	כא	וזבד בנו ושותלח בנו ועזר ואלעד והרגום אנשי גת הנולדים בארץ כי ירדו לקחת את מקניהם	
דברי הימים א	דברי הימים א ז	כב	ויתאבל אפרים אביהם ימים רבים ויבאו אחיו לנחמו	
דברי הימים א	דברי הימים א ז	כג	ויבא אל אשתו ותהר ותלד בן ויקרא את שמו בריעה כי ברעה היתה בביתו	
דברי הימים א	דברי הימים א ז	כד	ובתו שארה ותבן את בית חורון התחתון ואת העליון ואת אזן שארה	
דברי הימים א	דברי הימים א ז	כה	ורפח בנו ורשף ותלח בנו ותחן בנו	
דברי הימים א	דברי הימים א ז	כו	לעדן בנו עמיהוד בנו אלישמע בנו	
דברי הימים א	דברי הימים א ז	כז	נון בנו יהושע בנו	
דברי הימים א	דברי הימים א ז	כח	ואחזתם ומשבותם בית אל ובנתיה ולמזרח נערן ולמערב גזר ובנתיה ושכם ובנתיה עד עיה ובנתיה	
דברי הימים א	דברי הימים א ז	כט	ועל ידי בני מנשה בית שאן ובנתיה תענך ובנתיה מגדו ובנותיה דור ובנותיה באלה ישבו בני יוסף בן ישראל	
דברי הימים א	דברי הימים א ז	ל	בני אשר ימנה וישוה וישוי ובריעה ושרח אחותם	
דברי הימים א	דברי הימים א ז	לא	ובני בריעה חבר ומלכיאל הוא אבי ברזות	
דברי הימים א	דברי הימים א ז	לב	וחבר הוליד את יפלט ואת שומר ואת חותם ואת שועא אחותם	
דברי הימים א	דברי הימים א ז	לג	ובני יפלט פסך ובמהל ועשות אלה בני יפלט	
דברי הימים א	דברי הימים א ז	לד	ובני שמר אחי ורוהגה יחבה וארם	
דברי הימים א	דברי הימים א ז	לה	ובן הלם אחיו צופח וימנע ושלש ועמל	
דברי הימים א	דברי הימים א ז	לו	בני צופח סוח וחרנפר ושועל וברי וימרה	
דברי הימים א	דברי הימים א ז	לז	בצר והוד ושמא ושלשה ויתרן ובארא	
דברי הימים א	דברי הימים א ז	לח	ובני יתר יפנה ופספה וארא	
דברי הימים א	דברי הימים א ז	לט	ובני עלא ארח וחניאל ורציא	
דברי הימים א	דברי הימים א ז	מ	כל אלה בני אשר ראשי בית האבות ברורים גבורי חילים ראשי הנשיאים והתיחשם בצבא במלחמה מספרם אנשים עשרים וששה אלף	
דברי הימים א	דברי הימים א ח	א	ובנימן הוליד את בלע בכרו אשבל השני ואחרח השלישי	
דברי הימים א	דברי הימים א ח	ב	נוחה הרביעי ורפא החמישי	
דברי הימים א	דברי הימים א ח	ג	ויהיו בנים לבלע אדר וגרא ואביהוד	
דברי הימים א	דברי הימים א ח	ד	ואבישוע ונעמן ואחוח	
דברי הימים א	דברי הימים א ח	ה	וגרא ושפופן וחורם	
דברי הימים א	דברי הימים א ח	ו	ואלה בני אחוד אלה הם ראשי אבות ליושבי גבע ויגלום אל מנחת	
דברי הימים א	דברי הימים א ח	ז	ונעמן ואחיה וגרא הוא הגלם והוליד את עזא ואת אחיחד	
דברי הימים א	דברי הימים א ח	ח	ושחרים הוליד בשדה מואב מן שלחו אתם חושים ואת בערא נשיו	
דברי הימים א	דברי הימים א ח	ט	ויולד מן חדש אשתו את יובב ואת צביא ואת מישא ואת מלכם	
דברי הימים א	דברי הימים א ח	י	ואת יעוץ ואת שכיה ואת מרמה אלה בניו ראשי אבות	
דברי הימים א	דברי הימים א ח	יא	ומחשים הוליד את אביטוב ואת אלפעל	
דברי הימים א	דברי הימים א ח	יב	ובני אלפעל עבר ומשעם ושמד הוא בנה את אונו ואת לד ובנתיה	
דברי הימים א	דברי הימים א ח	יג	וברעה ושמע המה ראשי האבות ליושבי אילון המה הבריחו את יושבי גת	
דברי הימים א	דברי הימים א ח	יד	ואחיו ששק וירמות	
דברי הימים א	דברי הימים א ח	טו	וזבדיה וערד ועדר	
דברי הימים א	דברי הימים א ח	טז	ומיכאל וישפה ויוחא בני בריעה	
דברי הימים א	דברי הימים א ח	יז	וזבדיה ומשלם וחזקי וחבר	
דברי הימים א	דברי הימים א ח	יח	וישמרי ויזליאה ויובב בני אלפעל	
דברי הימים א	דברי הימים א ח	יט	ויקים וזכרי וזבדי	
דברי הימים א	דברי הימים א ח	כ	ואליעני וצלתי ואליאל	
דברי הימים א	דברי הימים א ח	כא	ועדיה ובראיה ושמרת בני שמעי	
דברי הימים א	דברי הימים א ח	כב	וישפן ועבר ואליאל	
דברי הימים א	דברי הימים א ח	כג	ועבדון וזכרי וחנן	
דברי הימים א	דברי הימים א ח	כד	וחנניה ועילם וענתתיה	
דברי הימים א	דברי הימים א ח	כה	ויפדיה ופניאל בני ששק	
דברי הימים א	דברי הימים א ח	כו	ושמשרי ושחריה ועתליה	
דברי הימים א	דברי הימים א ח	כז	ויערשיה ואליה וזכרי בני ירחם	
דברי הימים א	דברי הימים א ח	כח	אלה ראשי אבות לתלדותם ראשים אלה ישבו בירושלם	
דברי הימים א	דברי הימים א ח	כט	ובגבעון ישבו אבי גבעון ושם אשתו מעכה	
דברי הימים א	דברי הימים א ח	ל	ובנו הבכור עבדון וצור וקיש ובעל ונדב	
דברי הימים א	דברי הימים א ח	לא	וגדור ואחיו וזכר	
דברי הימים א	דברי הימים א ח	לב	ומקלות הוליד את שמאה ואף המה נגד אחיהם ישבו בירושלם עם אחיהם	
דברי הימים א	דברי הימים א ח	לג	ונר הוליד את קיש וקיש הוליד את שאול ושאול הוליד את יהונתן ואת מלכי שוע ואת אבינדב ואת אשבעל	
דברי הימים א	דברי הימים א ח	לד	ובן יהונתן מריב בעל ומריב בעל הוליד את מיכה	
דברי הימים א	דברי הימים א ח	לה	ובני מיכה פיתון ומלך ותארע ואחז	
דברי הימים א	דברי הימים א ח	לו	ואחז הוליד את יהועדה ויהועדה הוליד את עלמת ואת עזמות ואת זמרי וזמרי הוליד את מוצא	
דברי הימים א	דברי הימים א ח	לז	ומוצא הוליד את בנעא רפה בנו אלעשה בנו אצל בנו	
דברי הימים א	דברי הימים א ח	לח	ולאצל ששה בנים ואלה שמותם עזריקם בכרו וישמעאל ושעריה ועבדיה וחנן כל אלה בני אצל	
דברי הימים א	דברי הימים א ח	לט	ובני עשק אחיו אולם בכרו יעוש השני ואליפלט השלשי	
דברי הימים א	דברי הימים א ח	מ	ויהיו בני אולם אנשים גברי חיל דרכי קשת ומרבים בנים ובני בנים מאה וחמשים כל אלה מבני בנימן	
דברי הימים א	דברי הימים א ט	א	וכל ישראל התיחשו והנם כתובים על ספר מלכי ישראל ויהודה הגלו לבבל במעלם	
דברי הימים א	דברי הימים א ט	ב	והיושבים הראשנים אשר באחזתם בעריהם ישראל הכהנים הלוים והנתינים	
דברי הימים א	דברי הימים א ט	ג	ובירושלם ישבו מן בני יהודה ומן בני בנימן ומן בני אפרים ומנשה	
דברי הימים א	דברי הימים א ט	ד	עותי בן עמיהוד בן עמרי בן אמרי בן בנימן בני פרץ בן יהודה	
דברי הימים א	דברי הימים א ט	ה	ומן השילוני עשיה הבכור ובניו	
דברי הימים א	דברי הימים א ט	ו	ומן בני זרח יעואל ואחיהם שש מאות ותשעים	
דברי הימים א	דברי הימים א ט	ז	ומן בני בנימן סלוא בן משלם בן הודויה בן הסנאה	
דברי הימים א	דברי הימים א ט	ח	ויבניה בן ירחם ואלה בן עזי בן מכרי ומשלם בן שפטיה בן רעואל בן יבניה	
דברי הימים א	דברי הימים א ט	ט	ואחיהם לתלדותם תשע מאות וחמשים וששה כל אלה אנשים ראשי אבות לבית אבתיהם	
דברי הימים א	דברי הימים א ט	י	ומן הכהנים ידעיה ויהויריב ויכין	
דברי הימים א	דברי הימים א ט	יא	ועזריה בן חלקיה בן משלם בן צדוק בן מריות בן אחיטוב נגיד בית האלהים	
דברי הימים א	דברי הימים א ט	יב	ועדיה בן ירחם בן פשחור בן מלכיה ומעשי בן עדיאל בן יחזרה בן משלם בן משלמית בן אמר	
דברי הימים א	דברי הימים א ט	יג	ואחיהם ראשים לבית אבותם אלף ושבע מאות וששים גבורי חיל מלאכת עבודת בית האלהים	
דברי הימים א	דברי הימים א ט	יד	ומן הלוים שמעיה בן חשוב בן עזריקם בן חשביה מן בני מררי	
דברי הימים א	דברי הימים א ט	טו	ובקבקר חרש וגלל ומתניה בן מיכא בן זכרי בן אסף	
דברי הימים א	דברי הימים א ט	טז	ועבדיה בן שמעיה בן גלל בן ידותון וברכיה בן אסא בן אלקנה היושב בחצרי נטופתי	
דברי הימים א	דברי הימים א ט	יז	והשערים שלום ועקוב וטלמן ואחימן ואחיהם שלום הראש	
דברי הימים א	דברי הימים א ט	יח	ועד הנה בשער המלך מזרחה המה השערים למחנות בני לוי	
דברי הימים א	דברי הימים א ט	יט	ושלום בן קורא בן אביסף בן קרח ואחיו לבית אביו הקרחים על מלאכת העבודה שמרי הספים לאהל ואבתיהם על מחנה יהוה שמרי המבוא	
דברי הימים א	דברי הימים א ט	כ	ופינחס בן אלעזר נגיד היה עליהם לפנים יהוה עמו	
דברי הימים א	דברי הימים א ט	כא	זכריה בן משלמיה שער פתח לאהל מועד	
דברי הימים א	דברי הימים א ט	כב	כלם הברורים לשערים בספים מאתים ושנים עשר המה בחצריהם התיחשם המה יסד דויד ושמואל הראה באמונתם	
דברי הימים א	דברי הימים א ט	כג	והם ובניהם על השערים לבית יהוה לבית האהל למשמרות	
דברי הימים א	דברי הימים א ט	כד	לארבע רוחות יהיו השערים מזרח ימה צפונה ונגבה	
דברי הימים א	דברי הימים א ט	כה	ואחיהם בחצריהם לבוא לשבעת הימים מעת אל עת עם אלה	
דברי הימים א	דברי הימים א ט	כו	כי באמונה המה ארבעת גברי השערים הם הלוים והיו על הלשכות ועל האצרות בית האלהים	
דברי הימים א	דברי הימים א ט	כז	וסביבות בית האלהים ילינו כי עליהם משמרת והם על המפתח ולבקר לבקר	
דברי הימים א	דברי הימים א ט	כח	ומהם על כלי העבודה כי במספר יביאום ובמספר יוציאום	
דברי הימים א	דברי הימים א ט	כט	ומהם ממנים על הכלים ועל כל כלי הקדש ועל הסלת והיין והשמן והלבונה והבשמים	
דברי הימים א	דברי הימים א ט	ל	ומן בני הכהנים רקחי המרקחת לבשמים	
דברי הימים א	דברי הימים א ט	לא	ומתתיה מן הלוים הוא הבכור לשלם הקרחי באמונה על מעשה החבתים	
דברי הימים א	דברי הימים א ט	לב	ומן בני הקהתי מן אחיהם על לחם המערכת להכין שבת שבת	
דברי הימים א	דברי הימים א ט	לג	ואלה המשררים ראשי אבות ללוים בלשכת פטירים כי יומם ולילה עליהם במלאכה	
דברי הימים א	דברי הימים א ט	לד	אלה ראשי האבות ללוים לתלדותם ראשים אלה ישבו בירושלם	
דברי הימים א	דברי הימים א ט	לה	ובגבעון ישבו אבי גבעון יעואל ושם אשתו מעכה	
דברי הימים א	דברי הימים א ט	לו	ובנו הבכור עבדון וצור וקיש ובעל ונר ונדב	
דברי הימים א	דברי הימים א ט	לז	וגדור ואחיו וזכריה ומקלות	
דברי הימים א	דברי הימים א ט	לח	ומקלות הוליד את שמאם ואף הם נגד אחיהם ישבו בירושלם עם אחיהם	
דברי הימים א	דברי הימים א ט	לט	ונר הוליד את קיש וקיש הוליד את שאול ושאול הוליד את יהונתן ואת מלכי שוע ואת אבינדב ואת אשבעל	
דברי הימים א	דברי הימים א ט	מ	ובן יהונתן מריב בעל ומרי בעל הוליד את מיכה	
דברי הימים א	דברי הימים א ט	מא	ובני מיכה פיתון ומלך ותחרע	
דברי הימים א	דברי הימים א ט	מב	ואחז הוליד את יערה ויערה הוליד את עלמת ואת עזמות ואת זמרי וזמרי הוליד את מוצא	
דברי הימים א	דברי הימים א ט	מג	ומוצא הוליד את בנעא ורפיה בנו אלעשה בנו אצל בנו	
דברי הימים א	דברי הימים א ט	מד	ולאצל ששה בנים ואלה שמותם עזריקם בכרו וישמעאל ושעריה ועבדיה וחנן אלה בני אצל	
דברי הימים א	דברי הימים א י	א	ופלשתים נלחמו בישראל וינס איש ישראל מפני פלשתים ויפלו חללים בהר גלבע	
דברי הימים א	דברי הימים א י	ב	וידבקו פלשתים אחרי שאול ואחרי בניו ויכו פלשתים את יונתן ואת אבינדב ואת מלכי שוע בני שאול	
דברי הימים א	דברי הימים א י	ג	ותכבד המלחמה על שאול וימצאהו המורים בקשת ויחל מן היורים	
דברי הימים א	דברי הימים א י	ד	ויאמר שאול אל נשא כליו שלף חרבך ודקרני בה פן יבאו הערלים האלה והתעללו בי ולא אבה נשא כליו כי ירא מאד ויקח שאול את החרב ויפל עליה	
דברי הימים א	דברי הימים א י	ה	וירא נשא כליו כי מת שאול ויפל גם הוא על החרב וימת	
דברי הימים א	דברי הימים א י	ו	וימת שאול ושלשת בניו וכל ביתו יחדו מתו	
דברי הימים א	דברי הימים א י	ז	ויראו כל איש ישראל אשר בעמק כי נסו וכי מתו שאול ובניו ויעזבו עריהם וינסו ויבאו פלשתים וישבו בהם	
דברי הימים א	דברי הימים א י	ח	ויהי ממחרת ויבאו פלשתים לפשט את החללים וימצאו את שאול ואת בניו נפלים בהר גלבע	
דברי הימים א	דברי הימים א י	ט	ויפשיטהו וישאו את ראשו ואת כליו וישלחו בארץ פלשתים סביב לבשר את עצביהם ואת העם	
דברי הימים א	דברי הימים א י	י	וישימו את כליו בית אלהיהם ואת גלגלתו תקעו בית דגון	
דברי הימים א	דברי הימים א י	יא	וישמעו כל יביש גלעד את כל אשר עשו פלשתים לשאול	
דברי הימים א	דברי הימים א י	יב	ויקומו כל איש חיל וישאו את גופת שאול ואת גופת בניו ויביאום יבישה ויקברו את עצמותיהם תחת האלה ביבש ויצומו שבעת ימים	
דברי הימים א	דברי הימים א י	יג	וימת שאול במעלו אשר מעל ביהוה על דבר יהוה אשר לא שמר וגם לשאול באוב לדרוש	
דברי הימים א	דברי הימים א י	יד	ולא דרש ביהוה וימיתהו ויסב את המלוכה לדויד בן ישי	
דברי הימים א	דברי הימים א יא	א	ויקבצו כל ישראל אל דויד חברונה לאמר הנה עצמך ובשרך אנחנו	
דברי הימים א	דברי הימים א יא	ב	גם תמול גם שלשום גם בהיות שאול מלך אתה המוציא והמביא את ישראל ויאמר יהוה אלהיך לך אתה תרעה את עמי את ישראל ואתה תהיה נגיד על עמי ישראל	
דברי הימים א	דברי הימים א יא	ג	ויבאו כל זקני ישראל אל המלך חברונה ויכרת להם דויד ברית בחברון לפני יהוה וימשחו את דויד למלך על ישראל כדבר יהוה ביד שמואל	
דברי הימים א	דברי הימים א יא	ד	וילך דויד וכל ישראל ירושלם היא יבוס ושם היבוסי ישבי הארץ	
דברי הימים א	דברי הימים א יא	ה	ויאמרו ישבי יבוס לדויד לא תבוא הנה וילכד דויד את מצדת ציון היא עיר דויד	
דברי הימים א	דברי הימים א יא	ו	ויאמר דויד כל מכה יבוסי בראשונה יהיה לראש ולשר ויעל בראשונה יואב בן צרויה ויהי לראש	
דברי הימים א	דברי הימים א יא	ז	וישב דויד במצד על כן קראו לו עיר דויד	
דברי הימים א	דברי הימים א יא	ח	ויבן העיר מסביב מן המלוא ועד הסביב ויואב יחיה את שאר העיר	
דברי הימים א	דברי הימים א יא	ט	וילך דויד הלוך וגדול ויהוה צבאות עמו	
דברי הימים א	דברי הימים א יא	י	ואלה ראשי הגבורים אשר לדויד המתחזקים עמו במלכותו עם כל ישראל להמליכו כדבר יהוה על ישראל	
דברי הימים א	דברי הימים א יא	יא	ואלה מספר הגברים אשר לדויד ישבעם בן חכמוני ראש השלושים הוא עורר את חניתו על שלש מאות חלל בפעם אחת	
דברי הימים א	דברי הימים א יא	יב	ואחריו אלעזר בן דודו האחוחי הוא בשלושה הגברים	
דברי הימים א	דברי הימים א יא	יג	הוא היה עם דויד בפס דמים והפלשתים נאספו שם למלחמה ותהי חלקת השדה מלאה שעורים והעם נסו מפני פלשתים	
דברי הימים א	דברי הימים א יא	יד	ויתיצבו בתוך החלקה ויצילוה ויכו את פלשתים ויושע יהוה תשועה גדולה	
דברי הימים א	דברי הימים א יא	טו	וירדו שלושה מן השלושים ראש על הצר אל דויד אל מערת עדלם ומחנה פלשתים חנה בעמק רפאים	
דברי הימים א	דברי הימים א יא	טז	ודויד אז במצודה ונציב פלשתים אז בבית לחם	
דברי הימים א	דברי הימים א יא	יז	ויתאו דויד ויאמר מי ישקני מים מבור בית לחם אשר בשער	
דברי הימים א	דברי הימים א יא	יח	ויבקעו השלשה במחנה פלשתים וישאבו מים מבור בית לחם אשר בשער וישאו ויבאו אל דויד ולא אבה דויד לשתותם וינסך אתם ליהוה	
דברי הימים א	דברי הימים א יא	יט	ויאמר חלילה לי מאלהי מעשות זאת הדם האנשים האלה אשתה בנפשותם כי בנפשותם הביאום ולא אבה לשתותם אלה עשו שלשת הגבורים	
דברי הימים א	דברי הימים א יא	כ	ואבשי אחי יואב הוא היה ראש השלושה והוא עורר את חניתו על שלש מאות חלל ולא שם בשלושה	
דברי הימים א	דברי הימים א יא	כא	מן השלושה בשנים נכבד ויהי להם לשר ועד השלושה לא בא	
דברי הימים א	דברי הימים א יא	כב	בניה בן יהוידע בן איש חיל רב פעלים מן קבצאל הוא הכה את שני אריאל מואב והוא ירד והכה את הארי בתוך הבור ביום השלג	
דברי הימים א	דברי הימים א יא	כג	והוא הכה את האיש המצרי איש מדה חמש באמה וביד המצרי חנית כמנור ארגים וירד אליו בשבט ויגזל את החנית מיד המצרי ויהרגהו בחניתו	
דברי הימים א	דברי הימים א יא	כד	אלה עשה בניהו בן יהוידע ולו שם בשלושה הגברים	
דברי הימים א	דברי הימים א יא	כה	מן השלושים הנו נכבד הוא ואל השלושה לא בא וישימהו דויד על משמעתו	
דברי הימים א	דברי הימים א יא	כו	וגבורי החילים עשה אל אחי יואב אלחנן בן דודו מבית לחם	
דברי הימים א	דברי הימים א יא	כז	שמות ההרורי חלץ הפלוני	
דברי הימים א	דברי הימים א יא	כח	עירא בן עקש התקועי אביעזר הענתותי	
דברי הימים א	דברי הימים א יא	כט	סבכי החשתי עילי האחוחי	
דברי הימים א	דברי הימים א יא	ל	מהרי הנטפתי חלד בן בענה הנטופתי	
דברי הימים א	דברי הימים א יא	לא	איתי בן ריבי מגבעת בני בנימן בניה הפרעתני	
דברי הימים א	דברי הימים א יא	לב	חורי מנחלי געש אביאל הערבתי	
דברי הימים א	דברי הימים א יא	לג	עזמות הבחרומי אליחבא השעלבני	
דברי הימים א	דברי הימים א יא	לד	בני השם הגזוני יונתן בן שגה ההררי	
דברי הימים א	דברי הימים א יא	לה	אחיאם בן שכר ההררי אליפל בן אור	
דברי הימים א	דברי הימים א יא	לו	חפר המכרתי אחיה הפלני	
דברי הימים א	דברי הימים א יא	לז	חצרו הכרמלי נערי בן אזבי	
דברי הימים א	דברי הימים א יא	לח	יואל אחי נתן מבחר בן הגרי	
דברי הימים א	דברי הימים א יא	לט	צלק העמוני נחרי הברתי נשא כלי יואב בן צרויה	
דברי הימים א	דברי הימים א יא	מ	עירא היתרי גרב היתרי	
דברי הימים א	דברי הימים א יא	מא	אוריה החתי זבד בן אחלי	
דברי הימים א	דברי הימים א יא	מב	עדינא בן שיזא הראובני ראש לראובני ועליו שלושים	
דברי הימים א	דברי הימים א יא	מג	חנן בן מעכה ויושפט המתני	
דברי הימים א	דברי הימים א יא	מד	עזיא העשתרתי שמע ויעואל בני חותם הערערי	
דברי הימים א	דברי הימים א יא	מה	ידיעאל בן שמרי ויחא אחיו התיצי	
דברי הימים א	דברי הימים א יא	מו	אליאל המחוים ויריבי ויושויה בני אלנעם ויתמה המואבי	
דברי הימים א	דברי הימים א יא	מז	אליאל ועובד ויעשיאל המצביה	
דברי הימים א	דברי הימים א יב	א	ואלה הבאים אל דויד לציקלג עוד עצור מפני שאול בן קיש והמה בגבורים עזרי המלחמה	
דברי הימים א	דברי הימים א יב	ב	נשקי קשת מימינים ומשמאלים באבנים ובחצים בקשת מאחי שאול מבנימן	
דברי הימים א	דברי הימים א יב	ג	הראש אחיעזר ויואש בני השמעה הגבעתי ויזואל ופלט בני עזמות וברכה ויהוא הענתתי	
דברי הימים א	דברי הימים א יב	ד	וישמעיה הגבעוני גבור בשלשים ועל השלשים	
דברי הימים א	דברי הימים א יב	ה	וירמיה ויחזיאל ויוחנן ויוזבד הגדרתי	
דברי הימים א	דברי הימים א יב	ו	אלעוזי וירימות ובעליה ושמריהו ושפטיהו החריפי	
דברי הימים א	דברי הימים א יב	ז	אלקנה וישיהו ועזראל ויועזר וישבעם הקרחים	
דברי הימים א	דברי הימים א יב	ח	ויועאלה וזבדיה בני ירחם מן הגדור	
דברי הימים א	דברי הימים א יב	ט	ומן הגדי נבדלו אל דויד למצד מדברה גברי החיל אנשי צבא למלחמה ערכי צנה ורמח ופני אריה פניהם וכצבאים על ההרים למהר	
דברי הימים א	דברי הימים א יב	י	עזר הראש עבדיה השני אליאב השלשי	
דברי הימים א	דברי הימים א יב	יא	משמנה הרביעי ירמיה החמשי	
דברי הימים א	דברי הימים א יב	יב	עתי הששי אליאל השבעי	
דברי הימים א	דברי הימים א יב	יג	יוחנן השמיני אלזבד התשיעי	
דברי הימים א	דברי הימים א יב	יד	ירמיהו העשירי מכבני עשתי עשר	
דברי הימים א	דברי הימים א יב	טו	אלה מבני גד ראשי הצבא אחד למאה הקטן והגדול לאלף	
דברי הימים א	דברי הימים א יב	טז	אלה הם אשר עברו את הירדן בחדש הראשון והוא ממלא על כל גדיתיו ויבריחו את כל העמקים למזרח ולמערב	
דברי הימים א	דברי הימים א יב	יז	ויבאו מן בני בנימן ויהודה עד למצד לדויד	
דברי הימים א	דברי הימים א יב	יח	ויצא דויד לפניהם ויען ויאמר להם אם לשלום באתם אלי לעזרני יהיה לי עליכם לבב ליחד ואם לרמותני לצרי בלא חמס בכפי ירא אלהי אבותינו ויוכח	
דברי הימים א	דברי הימים א יב	יט	ורוח לבשה את עמשי ראש השלושים לך דויד ועמך בן ישי שלום שלום לך ושלום לעזרך כי עזרך אלהיך ויקבלם דויד ויתנם בראשי הגדוד	
דברי הימים א	דברי הימים א יב	כ	וממנשה נפלו על דויד בבאו עם פלשתים על שאול למלחמה ולא עזרם כי בעצה שלחהו סרני פלשתים לאמר בראשינו יפול אל אדניו שאול	
דברי הימים א	דברי הימים א יב	כא	בלכתו אל ציקלג נפלו עליו ממנשה עדנח ויוזבד וידיעאל ומיכאל ויוזבד ואליהוא וצלתי ראשי האלפים אשר למנשה	
דברי הימים א	דברי הימים א יב	כב	והמה עזרו עם דויד על הגדוד כי גבורי חיל כלם ויהיו שרים בצבא	
דברי הימים א	דברי הימים א יב	כג	כי לעת יום ביום יבאו על דויד לעזרו עד למחנה גדול כמחנה אלהים	
דברי הימים א	דברי הימים א יב	כד	ואלה מספרי ראשי החלוץ לצבא באו על דויד חברונה להסב מלכות שאול אליו כפי יהוה	
דברי הימים א	דברי הימים א יב	כה	בני יהודה נשאי צנה ורמח ששת אלפים ושמונה מאות חלוצי צבא	
דברי הימים א	דברי הימים א יב	כו	מן בני שמעון גבורי חיל לצבא שבעת אלפים ומאה	
דברי הימים א	דברי הימים א יב	כז	מן בני הלוי ארבעת אלפים ושש מאות	
דברי הימים א	דברי הימים א יב	כח	ויהוידע הנגיד לאהרן ועמו שלשת אלפים ושבע מאות	
דברי הימים א	דברי הימים א יב	כט	וצדוק נער גבור חיל ובית אביו שרים עשרים ושנים	
דברי הימים א	דברי הימים א יב	ל	ומן בני בנימן אחי שאול שלשת אלפים ועד הנה מרביתם שמרים משמרת בית שאול	
דברי הימים א	דברי הימים א יב	לא	ומן בני אפרים עשרים אלף ושמונה מאות גבורי חיל אנשי שמות לבית אבותם	
דברי הימים א	דברי הימים א יב	לב	ומחצי מטה מנשה שמונה עשר אלף אשר נקבו בשמות לבוא להמליך את דויד	
דברי הימים א	דברי הימים א יב	לג	ומבני יששכר יודעי בינה לעתים לדעת מה יעשה ישראל ראשיהם מאתים וכל אחיהם על פיהם	
דברי הימים א	דברי הימים א יב	לד	מזבלון יוצאי צבא ערכי מלחמה בכל כלי מלחמה חמשים אלף ולעדר בלא לב ולב	
דברי הימים א	דברי הימים א יב	לה	ומנפתלי שרים אלף ועמהם בצנה וחנית שלשים ושבעה אלף	
דברי הימים א	דברי הימים א יב	לו	ומן הדני ערכי מלחמה עשרים ושמונה אלף ושש מאות	
דברי הימים א	דברי הימים א יב	לז	ומאשר יוצאי צבא לערך מלחמה ארבעים אלף	
דברי הימים א	דברי הימים א יב	לח	ומעבר לירדן מן הראובני והגדי וחצי שבט מנשה בכל כלי צבא מלחמה מאה ועשרים אלף	
דברי הימים א	דברי הימים א יב	לט	כל אלה אנשי מלחמה עדרי מערכה בלבב שלם באו חברונה להמליך את דויד על כל ישראל וגם כל שרית ישראל לב אחד להמליך את דויד	
דברי הימים א	דברי הימים א יב	מ	ויהיו שם עם דויד ימים שלושה אכלים ושותים כי הכינו להם אחיהם	
דברי הימים א	דברי הימים א יב	מא	וגם הקרובים אליהם עד יששכר וזבלון ונפתלי מביאים לחם בחמורים ובגמלים ובפרדים ובבקר מאכל קמח דבלים וצמוקים ויין ושמן ובקר וצאן לרב כי שמחה בישראל	
דברי הימים א	דברי הימים א יג	א	ויועץ דויד עם שרי האלפים והמאות לכל נגיד	
דברי הימים א	דברי הימים א יג	ב	ויאמר דויד לכל קהל ישראל אם עליכם טוב ומן יהוה אלהינו נפרצה נשלחה על אחינו הנשארים בכל ארצות ישראל ועמהם הכהנים והלוים בערי מגרשיהם ויקבצו אלינו	
דברי הימים א	דברי הימים א יג	ג	ונסבה את ארון אלהינו אלינו כי לא דרשנהו בימי שאול	
דברי הימים א	דברי הימים א יג	ד	ויאמרו כל הקהל לעשות כן כי ישר הדבר בעיני כל העם	
דברי הימים א	דברי הימים א יג	ה	ויקהל דויד את כל ישראל מן שיחור מצרים ועד לבוא חמת להביא את ארון האלהים מקרית יערים	
דברי הימים א	דברי הימים א יג	ו	ויעל דויד וכל ישראל בעלתה אל קרית יערים אשר ליהודה להעלות משם את ארון האלהים יהוה יושב הכרובים אשר נקרא שם	
דברי הימים א	דברי הימים א יג	ז	וירכיבו את ארון האלהים על עגלה חדשה מבית אבינדב ועזא ואחיו נהגים בעגלה	
דברי הימים א	דברי הימים א יג	ח	ודויד וכל ישראל משחקים לפני האלהים בכל עז ובשירים ובכנרות ובנבלים ובתפים ובמצלתים ובחצצרות	
דברי הימים א	דברי הימים א יג	ט	ויבאו עד גרן כידן וישלח עזא את ידו לאחז את הארון כי שמטו הבקר	
דברי הימים א	דברי הימים א יג	י	ויחר אף יהוה בעזא ויכהו על אשר שלח ידו על הארון וימת שם לפני אלהים	
דברי הימים א	דברי הימים א יג	יא	ויחר לדויד כי פרץ יהוה פרץ בעזא ויקרא למקום ההוא פרץ עזא עד היום הזה	
דברי הימים א	דברי הימים א יג	יב	ויירא דויד את האלהים ביום ההוא לאמר היך אביא אלי את ארון האלהים	
דברי הימים א	דברי הימים א יג	יג	ולא הסיר דויד את הארון אליו אל עיר דויד ויטהו אל בית עבד אדם הגתי	
דברי הימים א	דברי הימים א יג	יד	וישב ארון האלהים עם בית עבד אדם בביתו שלשה חדשים ויברך יהוה את בית עבד אדם ואת כל אשר לו	
דברי הימים א	דברי הימים א יד	א	וישלח חירם מלך צר מלאכים אל דויד ועצי ארזים וחרשי קיר וחרשי עצים לבנות לו בית	
דברי הימים א	דברי הימים א יד	ב	וידע דויד כי הכינו יהוה למלך על ישראל כי נשאת למעלה מלכותו בעבור עמו ישראל	
דברי הימים א	דברי הימים א יד	ג	ויקח דויד עוד נשים בירושלם ויולד דויד עוד בנים ובנות	
דברי הימים א	דברי הימים א יד	ד	ואלה שמות הילודים אשר היו לו בירושלם שמוע ושובב נתן ושלמה	
דברי הימים א	דברי הימים א יד	ה	ויבחר ואלישוע ואלפלט	
דברי הימים א	דברי הימים א יד	ו	ונגה ונפג ויפיע	
דברי הימים א	דברי הימים א יד	ז	ואלישמע ובעלידע ואליפלט	
דברי הימים א	דברי הימים א יד	ח	וישמעו פלשתים כי נמשח דויד למלך על כל ישראל ויעלו כל פלשתים לבקש את דויד וישמע דויד ויצא לפניהם	
דברי הימים א	דברי הימים א יד	ט	ופלשתים באו ויפשטו בעמק רפאים	
דברי הימים א	דברי הימים א יד	י	וישאל דויד באלהים לאמר האעלה על פלשתיים ונתתם בידי ויאמר לו יהוה עלה ונתתים בידך	
דברי הימים א	דברי הימים א יד	יא	ויעלו בבעל פרצים ויכם שם דויד ויאמר דויד פרץ האלהים את אויבי בידי כפרץ מים על כן קראו שם המקום ההוא בעל פרצים	
דברי הימים א	דברי הימים א יד	יב	ויעזבו שם את אלהיהם ויאמר דויד וישרפו באש	
דברי הימים א	דברי הימים א יד	יג	ויסיפו עוד פלשתים ויפשטו בעמק	
דברי הימים א	דברי הימים א יד	יד	וישאל עוד דויד באלהים ויאמר לו האלהים לא תעלה אחריהם הסב מעליהם ובאת להם ממול הבכאים	
דברי הימים א	דברי הימים א יד	טו	ויהי כשמעך את קול הצעדה בראשי הבכאים אז תצא במלחמה כי יצא האלהים לפניך להכות את מחנה פלשתים	
דברי הימים א	דברי הימים א יד	טז	ויעש דויד כאשר צוהו האלהים ויכו את מחנה פלשתים מגבעון ועד גזרה	
דברי הימים א	דברי הימים א יד	יז	ויצא שם דויד בכל הארצות ויהוה נתן את פחדו על כל הגוים	
דברי הימים א	דברי הימים א טו	א	ויעש לו בתים בעיר דויד ויכן מקום לארון האלהים ויט לו אהל	
דברי הימים א	דברי הימים א טו	ב	אז אמר דויד לא לשאת את ארון האלהים כי אם הלוים כי בם בחר יהוה לשאת את ארון יהוה ולשרתו עד עולם	
דברי הימים א	דברי הימים א טו	ג	ויקהל דויד את כל ישראל אל ירושלם להעלות את ארון יהוה אל מקומו אשר הכין לו	
דברי הימים א	דברי הימים א טו	ד	ויאסף דויד את בני אהרן ואת הלוים	
דברי הימים א	דברי הימים א טו	ה	לבני קהת אוריאל השר ואחיו מאה ועשרים	
דברי הימים א	דברי הימים א טו	ו	לבני מררי עשיה השר ואחיו מאתים ועשרים	
דברי הימים א	דברי הימים א טו	ז	לבני גרשום יואל השר ואחיו מאה ושלשים	
דברי הימים א	דברי הימים א טו	ח	לבני אליצפן שמעיה השר ואחיו מאתים	
דברי הימים א	דברי הימים א טו	ט	לבני חברון אליאל השר ואחיו שמונים	
דברי הימים א	דברי הימים א טו	י	לבני עזיאל עמינדב השר ואחיו מאה ושנים עשר	
דברי הימים א	דברי הימים א טו	יא	ויקרא דויד לצדוק ולאביתר הכהנים וללוים לאוריאל עשיה ויואל שמעיה ואליאל ועמינדב	
דברי הימים א	דברי הימים א טו	יב	ויאמר להם אתם ראשי האבות ללוים התקדשו אתם ואחיכם והעליתם את ארון יהוה אלהי ישראל אל הכינותי לו	
דברי הימים א	דברי הימים א טו	יג	כי למבראשונה לא אתם פרץ יהוה אלהינו בנו כי לא דרשנהו כמשפט	
דברי הימים א	דברי הימים א טו	יד	ויתקדשו הכהנים והלוים להעלות את ארון יהוה אלהי ישראל	
דברי הימים א	דברי הימים א טו	טו	וישאו בני הלוים את ארון האלהים כאשר צוה משה כדבר יהוה בכתפם במטות עליהם	
דברי הימים א	דברי הימים א טו	טז	ויאמר דויד לשרי הלוים להעמיד את אחיהם המשררים בכלי שיר נבלים וכנרות ומצלתים משמיעים להרים בקול לשמחה	
דברי הימים א	דברי הימים א טו	יז	ויעמידו הלוים את הימן בן יואל ומן אחיו אסף בן ברכיהו ומן בני מררי אחיהם איתן בן קושיהו	
דברי הימים א	דברי הימים א טו	יח	ועמהם אחיהם המשנים זכריהו בן ויעזיאל ושמירמות ויחיאל ועני אליאב ובניהו ומעשיהו ומתתיהו ואליפלהו ומקניהו ועבד אדם ויעיאל השערים	
דברי הימים א	דברי הימים א טו	יט	והמשררים הימן אסף ואיתן במצלתים נחשת להשמיע	
דברי הימים א	דברי הימים א טו	כ	וזכריה ועזיאל ושמירמות ויחיאל ועני ואליאב ומעשיהו ובניהו בנבלים על עלמות	
דברי הימים א	דברי הימים א טו	כא	ומתתיהו ואליפלהו ומקניהו ועבד אדם ויעיאל ועזזיהו בכנרות על השמינית לנצח	
דברי הימים א	דברי הימים א טו	כב	וכנניהו שר הלוים במשא יסר במשא כי מבין הוא	
דברי הימים א	דברי הימים א טו	כג	וברכיה ואלקנה שערים לארון	
דברי הימים א	דברי הימים א טו	כד	ושבניהו ויושפט ונתנאל ועמשי וזכריהו ובניהו ואליעזר הכהנים מחצצרים בחצצרות לפני ארון האלהים ועבד אדם ויחיה שערים לארון	
דברי הימים א	דברי הימים א טו	כה	ויהי דויד וזקני ישראל ושרי האלפים ההלכים להעלות את ארון ברית יהוה מן בית עבד אדם בשמחה	
דברי הימים א	דברי הימים א טו	כו	ויהי בעזר האלהים את הלוים נשאי ארון ברית יהוה ויזבחו שבעה פרים ושבעה אילים	
דברי הימים א	דברי הימים א טו	כז	ודויד מכרבל במעיל בוץ וכל הלוים הנשאים את הארון והמשררים וכנניה השר המשא המשררים ועל דויד אפוד בד	
דברי הימים א	דברי הימים א טו	כח	וכל ישראל מעלים את ארון ברית יהוה בתרועה ובקול שופר ובחצצרות ובמצלתים משמעים בנבלים וכנרות	
דברי הימים א	דברי הימים א טו	כט	ויהי ארון ברית יהוה בא עד עיר דויד ומיכל בת שאול נשקפה בעד החלון ותרא את המלך דויד מרקד ומשחק ותבז לו בלבה	
דברי הימים א	דברי הימים א טז	א	ויביאו את ארון האלהים ויציגו אתו בתוך האהל אשר נטה לו דויד ויקריבו עלות ושלמים לפני האלהים	
דברי הימים א	דברי הימים א טז	ב	ויכל דויד מהעלות העלה והשלמים ויברך את העם בשם יהוה	
דברי הימים א	דברי הימים א טז	ג	ויחלק לכל איש ישראל מאיש ועד אשה לאיש ככר לחם ואשפר ואשישה	
דברי הימים א	דברי הימים א טז	ד	ויתן לפני ארון יהוה מן הלוים משרתים ולהזכיר ולהודות ולהלל ליהוה אלהי ישראל	
דברי הימים א	דברי הימים א טז	ה	אסף הראש ומשנהו זכריה יעיאל ושמירמות ויחיאל ומתתיה ואליאב ובניהו ועבד אדם ויעיאל בכלי נבלים ובכנרות ואסף במצלתים משמיע	
דברי הימים א	דברי הימים א טז	ו	ובניהו ויחזיאל הכהנים בחצצרות תמיד לפני ארון ברית האלהים	
דברי הימים א	דברי הימים א טז	ז	ביום ההוא אז נתן דויד בראש להדות ליהוה ביד אסף ואחיו	
דברי הימים א	דברי הימים א טז	ח	הודו ליהוה קראו בשמו הודיעו בעמים עלילתיו	
דברי הימים א	דברי הימים א טז	ט	שירו לו זמרו לו שיחו בכל נפלאתיו	
דברי הימים א	דברי הימים א טז	י	התהללו בשם קדשו ישמח לב מבקשי יהוה	
דברי הימים א	דברי הימים א טז	יא	דרשו יהוה ועזו בקשו פניו תמיד	
דברי הימים א	דברי הימים א טז	יב	זכרו נפלאתיו אשר עשה מפתיו ומשפטי פיהו	
דברי הימים א	דברי הימים א טז	יג	זרע ישראל עבדו בני יעקב בחיריו	
דברי הימים א	דברי הימים א טז	יד	הוא יהוה אלהינו בכל הארץ משפטיו	
דברי הימים א	דברי הימים א טז	טו	זכרו לעולם בריתו דבר צוה לאלף דור	
דברי הימים א	דברי הימים א טז	טז	אשר כרת את אברהם ושבועתו ליצחק	
דברי הימים א	דברי הימים א טז	יז	ויעמידה ליעקב לחק לישראל ברית עולם	
דברי הימים א	דברי הימים א טז	יח	לאמר לך אתן ארץ כנען חבל נחלתכם	
דברי הימים א	דברי הימים א טז	יט	בהיותכם מתי מספר כמעט וגרים בה	
דברי הימים א	דברי הימים א טז	כ	ויתהלכו מגוי אל גוי ומממלכה אל עם אחר	
דברי הימים א	דברי הימים א טז	כא	לא הניח לאיש לעשקם ויוכח עליהם מלכים	
דברי הימים א	דברי הימים א טז	כב	אל תגעו במשיחי ובנביאי אל תרעו	
דברי הימים א	דברי הימים א טז	כג	שירו ליהוה כל הארץ בשרו מיום אל יום ישועתו	
דברי הימים א	דברי הימים א טז	כד	ספרו בגוים את כבודו בכל העמים נפלאתיו	
דברי הימים א	דברי הימים א טז	כה	כי גדול יהוה ומהלל מאד ונורא הוא על כל אלהים	
דברי הימים א	דברי הימים א טז	כו	כי כל אלהי העמים אלילים ויהוה שמים עשה	
דברי הימים א	דברי הימים א טז	כז	הוד והדר לפניו עז וחדוה במקמו	
דברי הימים א	דברי הימים א טז	כח	הבו ליהוה משפחות עמים הבו ליהוה כבוד ועז	
דברי הימים א	דברי הימים א טז	כט	הבו ליהוה כבוד שמו שאו מנחה ובאו לפניו השתחוו ליהוה בהדרת קדש	
דברי הימים א	דברי הימים א טז	ל	חילו מלפניו כל הארץ אף תכון תבל בל תמוט	
דברי הימים א	דברי הימים א טז	לא	ישמחו השמים ותגל הארץ ויאמרו בגוים יהוה מלך	
דברי הימים א	דברי הימים א טז	לב	ירעם הים ומלואו יעלץ השדה וכל אשר בו	
דברי הימים א	דברי הימים א טז	לג	אז ירננו עצי היער מלפני יהוה כי בא לשפוט את הארץ	
דברי הימים א	דברי הימים א טז	לד	הודו ליהוה כי טוב כי לעולם חסדו	
דברי הימים א	דברי הימים א טז	לה	ואמרו הושיענו אלהי ישענו וקבצנו והצילנו מן הגוים להדות לשם קדשך להשתבח בתהלתך	
דברי הימים א	דברי הימים א טז	לו	ברוך יהוה אלהי ישראל מן העולם ועד העלם ויאמרו כל העם אמן והלל ליהוה	
דברי הימים א	דברי הימים א טז	לז	ויעזב שם לפני ארון ברית יהוה לאסף ולאחיו לשרת לפני הארון תמיד לדבר יום ביומו	
דברי הימים א	דברי הימים א טז	לח	ועבד אדם ואחיהם ששים ושמונה ועבד אדם בן ידיתון וחסה לשערים	
דברי הימים א	דברי הימים א טז	לט	ואת צדוק הכהן ואחיו הכהנים לפני משכן יהוה בבמה אשר בגבעון	
דברי הימים א	דברי הימים א טז	מ	להעלות עלות ליהוה על מזבח העלה תמיד לבקר ולערב ולכל הכתוב בתורת יהוה אשר צוה על ישראל	
דברי הימים א	דברי הימים א טז	מא	ועמהם הימן וידותון ושאר הברורים אשר נקבו בשמות להדות ליהוה כי לעולם חסדו	
דברי הימים א	דברי הימים א טז	מב	ועמהם הימן וידותון חצצרות ומצלתים למשמיעים וכלי שיר האלהים ובני ידותון לשער	
דברי הימים א	דברי הימים א טז	מג	וילכו כל העם איש לביתו ויסב דויד לברך את ביתו	
דברי הימים א	דברי הימים א יז	א	ויהי כאשר ישב דויד בביתו ויאמר דויד אל נתן הנביא הנה אנכי יושב בבית הארזים וארון ברית יהוה תחת יריעות	
דברי הימים א	דברי הימים א יז	ב	ויאמר נתן אל דויד כל אשר בלבבך עשה כי האלהים עמך	
דברי הימים א	דברי הימים א יז	ג	ויהי בלילה ההוא ויהי דבר אלהים אל נתן לאמר	
דברי הימים א	דברי הימים א יז	ד	לך ואמרת אל דויד עבדי כה אמר יהוה לא אתה תבנה לי הבית לשבת	
דברי הימים א	דברי הימים א יז	ה	כי לא ישבתי בבית מן היום אשר העליתי את ישראל עד היום הזה ואהיה מאהל אל אהל וממשכן	
דברי הימים א	דברי הימים א יז	ו	בכל אשר התהלכתי בכל ישראל הדבר דברתי את אחד שפטי ישראל אשר צויתי לרעות את עמי לאמר למה לא בניתם לי בית ארזים	
דברי הימים א	דברי הימים א יז	ז	ועתה כה תאמר לעבדי לדויד כה אמר יהוה צבאות אני לקחתיך מן הנוה מן אחרי הצאן להיות נגיד על עמי ישראל	
דברי הימים א	דברי הימים א יז	ח	ואהיה עמך בכל אשר הלכת ואכרית את כל אויביך מפניך ועשיתי לך שם כשם הגדולים אשר בארץ	
דברי הימים א	דברי הימים א יז	ט	ושמתי מקום לעמי ישראל ונטעתיהו ושכן תחתיו ולא ירגז עוד ולא יוסיפו בני עולה לבלתו כאשר בראשונה	
דברי הימים א	דברי הימים א יז	י	ולמימים אשר צויתי שפטים על עמי ישראל והכנעתי את כל אויביך ואגד לך ובית יבנה לך יהוה	
דברי הימים א	דברי הימים א יז	יא	והיה כי מלאו ימיך ללכת עם אבתיך והקימותי את זרעך אחריך אשר יהיה מבניך והכינותי את מלכותו	
דברי הימים א	דברי הימים א יז	יב	הוא יבנה לי בית וכננתי את כסאו עד עולם	
דברי הימים א	דברי הימים א יז	יג	אני אהיה לו לאב והוא יהיה לי לבן וחסדי לא אסיר מעמו כאשר הסירותי מאשר היה לפניך	
דברי הימים א	דברי הימים א יז	יד	והעמדתיהו בביתי ובמלכותי עד העולם וכסאו יהיה נכון עד עולם	
דברי הימים א	דברי הימים א יז	טו	ככל הדברים האלה וככל החזון הזה כן דבר נתן אל דויד	
דברי הימים א	דברי הימים א יז	טז	ויבא המלך דויד וישב לפני יהוה ויאמר מי אני יהוה אלהים ומי ביתי כי הביאתני עד הלם	
דברי הימים א	דברי הימים א יז	יז	ותקטן זאת בעיניך אלהים ותדבר על בית עבדך למרחוק וראיתני כתור האדם המעלה יהוה אלהים	
דברי הימים א	דברי הימים א יז	יח	מה יוסיף עוד דויד אליך לכבוד את עבדך ואתה את עבדך ידעת	
דברי הימים א	דברי הימים א יז	יט	יהוה בעבור עבדך וכלבך עשית את כל הגדולה הזאת להדיע את כל הגדלות	
דברי הימים א	דברי הימים א יז	כ	יהוה אין כמוך ואין אלהים זולתך בכל אשר שמענו באזנינו	
דברי הימים א	דברי הימים א יז	כא	ומי כעמך ישראל גוי אחד בארץ אשר הלך האלהים לפדות לו עם לשום לך שם גדלות ונראות לגרש מפני עמך אשר פדית ממצרים גוים	
דברי הימים א	דברי הימים א יז	כב	ותתן את עמך ישראל לך לעם עד עולם ואתה יהוה היית להם לאלהים	
דברי הימים א	דברי הימים א יז	כג	ועתה יהוה הדבר אשר דברת על עבדך ועל ביתו יאמן עד עולם ועשה כאשר דברת	
דברי הימים א	דברי הימים א יז	כד	ויאמן ויגדל שמך עד עולם לאמר יהוה צבאות אלהי ישראל אלהים לישראל ובית דויד עבדך נכון לפניך	
דברי הימים א	דברי הימים א יז	כה	כי אתה אלהי גלית את אזן עבדך לבנות לו בית על כן מצא עבדך להתפלל לפניך	
דברי הימים א	דברי הימים א יז	כו	ועתה יהוה אתה הוא האלהים ותדבר על עבדך הטובה הזאת	
דברי הימים א	דברי הימים א יז	כז	ועתה הואלת לברך את בית עבדך להיות לעולם לפניך כי אתה יהוה ברכת ומברך לעולם	
דברי הימים א	דברי הימים א יח	א	ויהי אחרי כן ויך דויד את פלשתים ויכניעם ויקח את גת ובנתיה מיד פלשתים	
דברי הימים א	דברי הימים א יח	ב	ויך את מואב ויהיו מואב עבדים לדויד נשאי מנחה	
דברי הימים א	דברי הימים א יח	ג	ויך דויד את הדדעזר מלך צובה חמתה בלכתו להציב ידו בנהר פרת	
דברי הימים א	דברי הימים א יח	ד	וילכד דויד ממנו אלף רכב ושבעת אלפים פרשים ועשרים אלף איש רגלי ויעקר דויד את כל הרכב ויותר ממנו מאה רכב	
דברי הימים א	דברי הימים א יח	ה	ויבא ארם דרמשק לעזור להדדעזר מלך צובה ויך דויד בארם עשרים ושנים אלף איש	
דברי הימים א	דברי הימים א יח	ו	וישם דויד בארם דרמשק ויהי ארם לדויד עבדים נשאי מנחה ויושע יהוה לדויד בכל אשר הלך	
דברי הימים א	דברי הימים א יח	ז	ויקח דויד את שלטי הזהב אשר היו על עבדי הדדעזר ויביאם ירושלם	
דברי הימים א	דברי הימים א יח	ח	ומטבחת ומכון ערי הדדעזר לקח דויד נחשת רבה מאד בה עשה שלמה את ים הנחשת ואת העמודים ואת כלי הנחשת	
דברי הימים א	דברי הימים א יח	ט	וישמע תעו מלך חמת כי הכה דויד את כל חיל הדדעזר מלך צובה	
דברי הימים א	דברי הימים א יח	י	וישלח את הדורם בנו אל המלך דויד לשאול לו לשלום ולברכו על אשר נלחם בהדדעזר ויכהו כי איש מלחמות תעו היה הדדעזר וכל כלי זהב וכסף ונחשת	
דברי הימים א	דברי הימים א יח	יא	גם אתם הקדיש המלך דויד ליהוה עם הכסף והזהב אשר נשא מכל הגוים מאדום וממואב ומבני עמון ומפלשתים ומעמלק	
דברי הימים א	דברי הימים א יח	יב	ואבשי בן צרויה הכה את אדום בגיא המלח שמונה עשר אלף	
דברי הימים א	דברי הימים א יח	יג	וישם באדום נציבים ויהיו כל אדום עבדים לדויד ויושע יהוה את דויד בכל אשר הלך	
דברי הימים א	דברי הימים א יח	יד	וימלך דויד על כל ישראל ויהי עשה משפט וצדקה לכל עמו	
דברי הימים א	דברי הימים א יח	טו	ויואב בן צרויה על הצבא ויהושפט בן אחילוד מזכיר	
דברי הימים א	דברי הימים א יח	טז	וצדוק בן אחיטוב ואבימלך בן אביתר כהנים ושושא סופר	
דברי הימים א	דברי הימים א יח	יז	ובניהו בן יהוידע על הכרתי והפלתי ובני דויד הראשנים ליד המלך	
דברי הימים א	דברי הימים א יט	א	ויהי אחרי כן וימת נחש מלך בני עמון וימלך בנו תחתיו	
דברי הימים א	דברי הימים א יט	ב	ויאמר דויד אעשה חסד עם חנון בן נחש כי עשה אביו עמי חסד וישלח דויד מלאכים לנחמו על אביו ויבאו עבדי דויד אל ארץ בני עמון אל חנון לנחמו	
דברי הימים א	דברי הימים א יט	ג	ויאמרו שרי בני עמון לחנון המכבד דויד את אביך בעיניך כי שלח לך מנחמים הלא בעבור לחקר ולהפך ולרגל הארץ באו עבדיו אליך	
דברי הימים א	דברי הימים א יט	ד	ויקח חנון את עבדי דויד ויגלחם ויכרת את מדויהם בחצי עד המפשעה וישלחם	
דברי הימים א	דברי הימים א יט	ה	וילכו ויגידו לדויד על האנשים וישלח לקראתם כי היו האנשים נכלמים מאד ויאמר המלך שבו בירחו עד אשר יצמח זקנכם ושבתם	
דברי הימים א	דברי הימים א יט	ו	ויראו בני עמון כי התבאשו עם דויד וישלח חנון ובני עמון אלף ככר כסף לשכר להם מן ארם נהרים ומן ארם מעכה ומצובה רכב ופרשים	
דברי הימים א	דברי הימים א יט	ז	וישכרו להם שנים ושלשים אלף רכב ואת מלך מעכה ואת עמו ויבאו ויחנו לפני מידבא ובני עמון נאספו מעריהם ויבאו למלחמה	
דברי הימים א	דברי הימים א יט	ח	וישמע דויד וישלח את יואב ואת כל צבא הגבורים	
דברי הימים א	דברי הימים א יט	ט	ויצאו בני עמון ויערכו מלחמה פתח העיר והמלכים אשר באו לבדם בשדה	
דברי הימים א	דברי הימים א יט	י	וירא יואב כי היתה פני המלחמה אליו פנים ואחור ויבחר מכל בחור בישראל ויערך לקראת ארם	
דברי הימים א	דברי הימים א יט	יא	ואת יתר העם נתן ביד אבשי אחיו ויערכו לקראת בני עמון	
דברי הימים א	דברי הימים א יט	יב	ויאמר אם תחזק ממני ארם והיית לי לתשועה ואם בני עמון יחזקו ממך והושעתיך	
דברי הימים א	דברי הימים א יט	יג	חזק ונתחזקה בעד עמנו ובעד ערי אלהינו ויהוה הטוב בעיניו יעשה	
דברי הימים א	דברי הימים א יט	יד	ויגש יואב והעם אשר עמו לפני ארם למלחמה וינוסו מפניו	
דברי הימים א	דברי הימים א יט	טו	ובני עמון ראו כי נס ארם וינוסו גם הם מפני אבשי אחיו ויבאו העירה ויבא יואב ירושלם	
דברי הימים א	דברי הימים א יט	טז	וירא ארם כי נגפו לפני ישראל וישלחו מלאכים ויוציאו את ארם אשר מעבר הנהר ושופך שר צבא הדדעזר לפניהם	
דברי הימים א	דברי הימים א יט	יז	ויגד לדויד ויאסף את כל ישראל ויעבר הירדן ויבא אלהם ויערך אלהם ויערך דויד לקראת ארם מלחמה וילחמו עמו	
דברי הימים א	דברי הימים א יט	יח	וינס ארם מלפני ישראל ויהרג דויד מארם שבעת אלפים רכב וארבעים אלף איש רגלי ואת שופך שר הצבא המית	
דברי הימים א	דברי הימים א יט	יט	ויראו עבדי הדדעזר כי נגפו לפני ישראל וישלימו עם דויד ויעבדהו ולא אבה ארם להושיע את בני עמון עוד	
דברי הימים א	דברי הימים א כ	א	ויהי לעת תשובת השנה לעת צאת המלכים וינהג יואב את חיל הצבא וישחת את ארץ בני עמון ויבא ויצר את רבה ודויד ישב בירושלם ויך יואב את רבה ויהרסה	
דברי הימים א	דברי הימים א כ	ב	ויקח דויד את עטרת מלכם מעל ראשו וימצאה משקל ככר זהב ובה אבן יקרה ותהי על ראש דויד ושלל העיר הוציא הרבה מאד	
דברי הימים א	דברי הימים א כ	ג	ואת העם אשר בה הוציא וישר במגרה ובחריצי הברזל ובמגרות וכן יעשה דויד לכל ערי בני עמון וישב דויד וכל העם ירושלם	
דברי הימים א	דברי הימים א כ	ד	ויהי אחריכן ותעמד מלחמה בגזר עם פלשתים אז הכה סבכי החשתי את ספי מילדי הרפאים ויכנעו	
דברי הימים א	דברי הימים א כ	ה	ותהי עוד מלחמה את פלשתים ויך אלחנן בן יעור את לחמי אחי גלית הגתי ועץ חניתו כמנור ארגים	
דברי הימים א	דברי הימים א כ	ו	ותהי עוד מלחמה בגת ויהי איש מדה ואצבעתיו שש ושש עשרים וארבע וגם הוא נולד להרפא	
דברי הימים א	דברי הימים א כ	ז	ויחרף את ישראל ויכהו יהונתן בן שמעא אחי דויד	
דברי הימים א	דברי הימים א כ	ח	אל נולדו להרפא בגת ויפלו ביד דויד וביד עבדיו	
דברי הימים א	דברי הימים א כא	א	ויעמד שטן על ישראל ויסת את דויד למנות את ישראל	
דברי הימים א	דברי הימים א כא	ב	ויאמר דויד אל יואב ואל שרי העם לכו ספרו את ישראל מבאר שבע ועד דן והביאו אלי ואדעה את מספרם	
דברי הימים א	דברי הימים א כא	ג	ויאמר יואב יוסף יהוה על עמו כהם מאה פעמים הלא אדני המלך כלם לאדני לעבדים למה יבקש זאת אדני למה יהיה לאשמה לישראל	
דברי הימים א	דברי הימים א כא	ד	ודבר המלך חזק על יואב ויצא יואב ויתהלך בכל ישראל ויבא ירושלם	
דברי הימים א	דברי הימים א כא	ה	ויתן יואב את מספר מפקד העם אל דויד ויהי כל ישראל אלף אלפים ומאה אלף איש שלף חרב ויהודה ארבע מאות ושבעים אלף איש שלף חרב	
דברי הימים א	דברי הימים א כא	ו	ולוי ובנימן לא פקד בתוכם כי נתעב דבר המלך את יואב	
דברי הימים א	דברי הימים א כא	ז	וירע בעיני האלהים על הדבר הזה ויך את ישראל	
דברי הימים א	דברי הימים א כא	ח	ויאמר דויד אל האלהים חטאתי מאד אשר עשיתי את הדבר הזה ועתה העבר נא את עוון עבדך כי נסכלתי מאד	
דברי הימים א	דברי הימים א כא	ט	וידבר יהוה אל גד חזה דויד לאמר	
דברי הימים א	דברי הימים א כא	י	לך ודברת אל דויד לאמר כה אמר יהוה שלוש אני נטה עליך בחר לך אחת מהנה ואעשה לך	
דברי הימים א	דברי הימים א כא	יא	ויבא גד אל דויד ויאמר לו כה אמר יהוה קבל לך	
דברי הימים א	דברי הימים א כא	יב	אם שלוש שנים רעב ואם שלשה חדשים נספה מפני צריך וחרב אויבך למשגת ואם שלשת ימים חרב יהוה ודבר בארץ ומלאך יהוה משחית בכל גבול ישראל ועתה ראה מה אשיב את שלחי דבר	
דברי הימים א	דברי הימים א כא	יג	ויאמר דויד אל גד צר לי מאד אפלה נא ביד יהוה כי רבים רחמיו מאד וביד אדם אל אפל	
דברי הימים א	דברי הימים א כא	יד	ויתן יהוה דבר בישראל ויפל מישראל שבעים אלף איש	
דברי הימים א	דברי הימים א כא	טו	וישלח האלהים מלאך לירושלם להשחיתה וכהשחית ראה יהוה וינחם על הרעה ויאמר למלאך המשחית רב עתה הרף ידך ומלאך יהוה עמד עם גרן ארנן היבוסי	
דברי הימים א	דברי הימים א כא	טז	וישא דויד את עיניו וירא את מלאך יהוה עמד בין הארץ ובין השמים וחרבו שלופה בידו נטויה על ירושלם ויפל דויד והזקנים מכסים בשקים על פניהם	
דברי הימים א	דברי הימים א כא	יז	ויאמר דויד אל האלהים הלא אני אמרתי למנות בעם ואני הוא אשר חטאתי והרע הרעותי ואלה הצאן מה עשו יהוה אלהי תהי נא ידך בי ובבית אבי ובעמך לא למגפה	
דברי הימים א	דברי הימים א כא	יח	ומלאך יהוה אמר אל גד לאמר לדויד כי יעלה דויד להקים מזבח ליהוה בגרן ארנן היבסי	
דברי הימים א	דברי הימים א כא	יט	ויעל דויד בדבר גד אשר דבר בשם יהוה	
דברי הימים א	דברי הימים א כא	כ	וישב ארנן וירא את המלאך וארבעת בניו עמו מתחבאים וארנן דש חטים	
דברי הימים א	דברי הימים א כא	כא	ויבא דויד עד ארנן ויבט ארנן וירא את דויד ויצא מן הגרן וישתחו לדויד אפים ארצה	
דברי הימים א	דברי הימים א כא	כב	ויאמר דויד אל ארנן תנה לי מקום הגרן ואבנה בו מזבח ליהוה בכסף מלא תנהו לי ותעצר המגפה מעל העם	
דברי הימים א	דברי הימים א כא	כג	ויאמר ארנן אל דויד קח לך ויעש אדני המלך הטוב בעיניו ראה נתתי הבקר לעלות והמורגים לעצים והחטים למנחה הכל נתתי	
דברי הימים א	דברי הימים א כא	כד	ויאמר המלך דויד לארנן לא כי קנה אקנה בכסף מלא כי לא אשא אשר לך ליהוה והעלות עולה חנם	
דברי הימים א	דברי הימים א כא	כה	ויתן דויד לארנן במקום שקלי זהב משקל שש מאות	
דברי הימים א	דברי הימים א כא	כו	ויבן שם דויד מזבח ליהוה ויעל עלות ושלמים ויקרא אל יהוה ויענהו באש מן השמים על מזבח העלה	
דברי הימים א	דברי הימים א כא	כז	ויאמר יהוה למלאך וישב חרבו אל נדנה	
דברי הימים א	דברי הימים א כא	כח	בעת ההיא בראות דויד כי ענהו יהוה בגרן ארנן היבוסי ויזבח שם	
דברי הימים א	דברי הימים א כא	כט	ומשכן יהוה אשר עשה משה במדבר ומזבח העולה בעת ההיא בבמה בגבעון	
דברי הימים א	דברי הימים א כא	ל	ולא יכל דויד ללכת לפניו לדרש אלהים כי נבעת מפני חרב מלאך יהוה	
דברי הימים א	דברי הימים א כב	א	ויאמר דויד זה הוא בית יהוה האלהים וזה מזבח לעלה לישראל	
דברי הימים א	דברי הימים א כב	ב	ויאמר דויד לכנוס את הגרים אשר בארץ ישראל ויעמד חצבים לחצוב אבני גזית לבנות בית האלהים	
דברי הימים א	דברי הימים א כב	ג	וברזל לרב למסמרים לדלתות השערים ולמחברות הכין דויד ונחשת לרב אין משקל	
דברי הימים א	דברי הימים א כב	ד	ועצי ארזים לאין מספר כי הביאו הצידנים והצרים עצי ארזים לרב לדויד	
דברי הימים א	דברי הימים א כב	ה	ויאמר דויד שלמה בני נער ורך והבית לבנות ליהוה להגדיל למעלה לשם ולתפארת לכל הארצות אכינה נא לו ויכן דויד לרב לפני מותו	
דברי הימים א	דברי הימים א כב	ו	ויקרא לשלמה בנו ויצוהו לבנות בית ליהוה אלהי ישראל	
דברי הימים א	דברי הימים א כב	ז	ויאמר דויד לשלמה בנו אני היה עם לבבי לבנות בית לשם יהוה אלהי	
דברי הימים א	דברי הימים א כב	ח	ויהי עלי דבר יהוה לאמר דם לרב שפכת ומלחמות גדלות עשית לא תבנה בית לשמי כי דמים רבים שפכת ארצה לפני	
דברי הימים א	דברי הימים א כב	ט	הנה בן נולד לך הוא יהיה איש מנוחה והנחותי לו מכל אויביו מסביב כי שלמה יהיה שמו ושלום ושקט אתן על ישראל בימיו	
דברי הימים א	דברי הימים א כב	י	הוא יבנה בית לשמי והוא יהיה לי לבן ואני לו לאב והכינותי כסא מלכותו על ישראל עד עולם	
דברי הימים א	דברי הימים א כב	יא	עתה בני יהי יהוה עמך והצלחת ובנית בית יהוה אלהיך כאשר דבר עליך	
דברי הימים א	דברי הימים א כב	יב	אך יתן לך יהוה שכל ובינה ויצוך על ישראל ולשמור את תורת יהוה אלהיך	
דברי הימים א	דברי הימים א כב	יג	אז תצליח אם תשמור לעשות את החקים ואת המשפטים אשר צוה יהוה את משה על ישראל חזק ואמץ אל תירא ואל תחת	
דברי הימים א	דברי הימים א כב	יד	והנה בעניי הכינותי לבית יהוה זהב ככרים מאה אלף וכסף אלף אלפים ככרים ולנחשת ולברזל אין משקל כי לרב היה ועצים ואבנים הכינותי ועליהם תוסיף	
דברי הימים א	דברי הימים א כב	טו	ועמך לרב עשי מלאכה חצבים וחרשי אבן ועץ וכל חכם בכל מלאכה	
דברי הימים א	דברי הימים א כב	טז	לזהב לכסף ולנחשת ולברזל אין מספר קום ועשה ויהי יהוה עמך	
דברי הימים א	דברי הימים א כב	יז	ויצו דויד לכל שרי ישראל לעזר לשלמה בנו	
דברי הימים א	דברי הימים א כב	יח	הלא יהוה אלהיכם עמכם והניח לכם מסביב כי נתן בידי את ישבי הארץ ונכבשה הארץ לפני יהוה ולפני עמו	
דברי הימים א	דברי הימים א כב	יט	עתה תנו לבבכם ונפשכם לדרוש ליהוה אלהיכם וקומו ובנו את מקדש יהוה האלהים להביא את ארון ברית יהוה וכלי קדש האלהים לבית הנבנה לשם יהוה	
דברי הימים א	דברי הימים א כג	א	ודויד זקן ושבע ימים וימלך את שלמה בנו על ישראל	
דברי הימים א	דברי הימים א כג	ב	ויאסף את כל שרי ישראל והכהנים והלוים	
דברי הימים א	דברי הימים א כג	ג	ויספרו הלוים מבן שלשים שנה ומעלה ויהי מספרם לגלגלתם לגברים שלשים ושמונה אלף	
דברי הימים א	דברי הימים א כג	ד	מאלה לנצח על מלאכת בית יהוה עשרים וארבעה אלף ושטרים ושפטים ששת אלפים	
דברי הימים א	דברי הימים א כג	ה	וארבעת אלפים שערים וארבעת אלפים מהללים ליהוה בכלים אשר עשיתי להלל	
דברי הימים א	דברי הימים א כג	ו	ויחלקם דויד מחלקות לבני לוי לגרשון קהת ומררי	
דברי הימים א	דברי הימים א כג	ז	לגרשני לעדן ושמעי	
דברי הימים א	דברי הימים א כג	ח	בני לעדן הראש יחיאל וזתם ויואל שלשה	
דברי הימים א	דברי הימים א כג	ט	בני שמעי שלמות וחזיאל והרן שלשה אלה ראשי האבות ללעדן	
דברי הימים א	דברי הימים א כג	י	ובני שמעי יחת זינא ויעוש ובריעה אלה בני שמעי ארבעה	
דברי הימים א	דברי הימים א כג	יא	ויהי יחת הראש וזיזה השני ויעוש ובריעה לא הרבו בנים ויהיו לבית אב לפקדה אחת	
דברי הימים א	דברי הימים א כג	יב	בני קהת עמרם יצהר חברון ועזיאל ארבעה	
דברי הימים א	דברי הימים א כג	יג	בני עמרם אהרן ומשה ויבדל אהרן להקדישו קדש קדשים הוא ובניו עד עולם להקטיר לפני יהוה לשרתו ולברך בשמו עד עולם	
דברי הימים א	דברי הימים א כג	יד	ומשה איש האלהים בניו יקראו על שבט הלוי	
דברי הימים א	דברי הימים א כג	טו	בני משה גרשם ואליעזר	
דברי הימים א	דברי הימים א כג	טז	בני גרשום שבואל הראש	
דברי הימים א	דברי הימים א כג	יז	ויהיו בני אליעזר רחביה הראש ולא היה לאליעזר בנים אחרים ובני רחביה רבו למעלה	
דברי הימים א	דברי הימים א כג	יח	בני יצהר שלמית הראש	
דברי הימים א	דברי הימים א כג	יט	בני חברון יריהו הראש אמריה השני יחזיאל השלישי ויקמעם הרביעי	
דברי הימים א	דברי הימים א כג	כ	בני עזיאל מיכה הראש וישיה השני	
דברי הימים א	דברי הימים א כג	כא	בני מררי מחלי ומושי בני מחלי אלעזר וקיש	
דברי הימים א	דברי הימים א כג	כב	וימת אלעזר ולא היו לו בנים כי אם בנות וישאום בני קיש אחיהם	
דברי הימים א	דברי הימים א כג	כג	בני מושי מחלי ועדר וירמות שלשה	
דברי הימים א	דברי הימים א כג	כד	אלה בני לוי לבית אבתיהם ראשי האבות לפקודיהם במספר שמות לגלגלתם עשה המלאכה לעבדת בית יהוה מבן עשרים שנה ומעלה	
דברי הימים א	דברי הימים א כג	כה	כי אמר דויד הניח יהוה אלהי ישראל לעמו וישכן בירושלם עד לעולם	
דברי הימים א	דברי הימים א כג	כו	וגם ללוים אין לשאת את המשכן ואת כל כליו לעבדתו	
דברי הימים א	דברי הימים א כג	כז	כי בדברי דויד האחרנים המה מספר בני לוי מבן עשרים שנה ולמעלה	
דברי הימים א	דברי הימים א כג	כח	כי מעמדם ליד בני אהרן לעבדת בית יהוה על החצרות ועל הלשכות ועל טהרת לכל קדש ומעשה עבדת בית האלהים	
דברי הימים א	דברי הימים א כג	כט	וללחם המערכת ולסלת למנחה ולרקיקי המצות ולמחבת ולמרבכת ולכל משורה ומדה	
דברי הימים א	דברי הימים א כג	ל	ולעמד בבקר בבקר להדות ולהלל ליהוה וכן לערב	
דברי הימים א	דברי הימים א כג	לא	ולכל העלות עלות ליהוה לשבתות לחדשים ולמעדים במספר כמשפט עליהם תמיד לפני יהוה	
דברי הימים א	דברי הימים א כג	לב	ושמרו את משמרת אהל מועד ואת משמרת הקדש ומשמרת בני אהרן אחיהם לעבדת בית יהוה	
דברי הימים א	דברי הימים א כד	א	ולבני אהרן מחלקותם בני אהרן נדב ואביהוא אלעזר ואיתמר	
דברי הימים א	דברי הימים א כד	ב	וימת נדב ואביהוא לפני אביהם ובנים לא היו להם ויכהנו אלעזר ואיתמר	
דברי הימים א	דברי הימים א כד	ג	ויחלקם דויד וצדוק מן בני אלעזר ואחימלך מן בני איתמר לפקדתם בעבדתם	
דברי הימים א	דברי הימים א כד	ד	וימצאו בני אלעזר רבים לראשי הגברים מן בני איתמר ויחלקום לבני אלעזר ראשים לבית אבות ששה עשר ולבני איתמר לבית אבותם שמונה	
דברי הימים א	דברי הימים א כד	ה	ויחלקום בגורלות אלה עם אלה כי היו שרי קדש ושרי האלהים מבני אלעזר ובבני איתמר	
דברי הימים א	דברי הימים א כד	ו	ויכתבם שמעיה בן נתנאל הסופר מן הלוי לפני המלך והשרים וצדוק הכהן ואחימלך בן אביתר וראשי האבות לכהנים וללוים בית אב אחד אחז לאלעזר ואחז אחז לאיתמר	
דברי הימים א	דברי הימים א כד	ז	ויצא הגורל הראשון ליהויריב לידעיה השני	
דברי הימים א	דברי הימים א כד	ח	לחרם השלישי לשערים הרבעי	
דברי הימים א	דברי הימים א כד	ט	למלכיה החמישי למימן הששי	
דברי הימים א	דברי הימים א כד	י	להקוץ השבעי לאביה השמיני	
דברי הימים א	דברי הימים א כד	יא	לישוע התשעי לשכניהו העשרי	
דברי הימים א	דברי הימים א כד	יב	לאלישיב עשתי עשר ליקים שנים עשר	
דברי הימים א	דברי הימים א כד	יג	לחפה שלשה עשר לישבאב ארבעה עשר	
דברי הימים א	דברי הימים א כד	יד	לבלגה חמשה עשר לאמר ששה עשר	
דברי הימים א	דברי הימים א כד	טו	לחזיר שבעה עשר להפצץ שמונה עשר	
דברי הימים א	דברי הימים א כד	טז	לפתחיה תשעה עשר ליחזקאל העשרים	
דברי הימים א	דברי הימים א כד	יז	ליכין אחד ועשרים לגמול שנים ועשרים	
דברי הימים א	דברי הימים א כד	יח	לדליהו שלשה ועשרים למעזיהו ארבעה ועשרים	
דברי הימים א	דברי הימים א כד	יט	אלה פקדתם לעבדתם לבוא לבית יהוה כמשפטם ביד אהרן אביהם כאשר צוהו יהוה אלהי ישראל	
דברי הימים א	דברי הימים א כד	כ	ולבני לוי הנותרים לבני עמרם שובאל לבני שובאל יחדיהו	
דברי הימים א	דברי הימים א כד	כא	לרחביהו לבני רחביהו הראש ישיה	
דברי הימים א	דברי הימים א כד	כב	ליצהרי שלמות לבני שלמות יחת	
דברי הימים א	דברי הימים א כד	כג	ובני יריהו אמריהו השני יחזיאל השלישי יקמעם הרביעי	
דברי הימים א	דברי הימים א כד	כד	בני עזיאל מיכה לבני מיכה שמור	
דברי הימים א	דברי הימים א כד	כה	אחי מיכה ישיה לבני ישיה זכריהו	
דברי הימים א	דברי הימים א כד	כו	בני מררי מחלי ומושי בני יעזיהו בנו	
דברי הימים א	דברי הימים א כד	כז	בני מררי ליעזיהו בנו ושהם וזכור ועברי	
דברי הימים א	דברי הימים א כד	כח	למחלי אלעזר ולא היה לו בנים	
דברי הימים א	דברי הימים א כד	כט	לקיש בני קיש ירחמאל	
דברי הימים א	דברי הימים א כד	ל	ובני מושי מחלי ועדר וירימות אלה בני הלוים לבית אבתיהם	
דברי הימים א	דברי הימים א כד	לא	ויפילו גם הם גורלות לעמת אחיהם בני אהרן לפני דויד המלך וצדוק ואחימלך וראשי האבות לכהנים וללוים אבות הראש לעמת אחיו הקטן	
דברי הימים א	דברי הימים א כה	א	ויבדל דויד ושרי הצבא לעבדה לבני אסף והימן וידותון הנביאים בכנרות בנבלים ובמצלתים ויהי מספרם אנשי מלאכה לעבדתם	
דברי הימים א	דברי הימים א כה	ב	לבני אסף זכור ויוסף ונתניה ואשראלה בני אסף על יד אסף הנבא על ידי המלך	
דברי הימים א	דברי הימים א כה	ג	לידותון בני ידותון גדליהו וצרי וישעיהו חשביהו ומתתיהו ששה על ידי אביהם ידותון בכנור הנבא על הדות והלל ליהוה	
דברי הימים א	דברי הימים א כה	ד	להימן בני הימן בקיהו מתניהו עזיאל שבואל וירימות חנניה חנני אליאתה גדלתי ורממתי עזר ישבקשה מלותי הותיר מחזיאות	
דברי הימים א	דברי הימים א כה	ה	כל אלה בנים להימן חזה המלך בדברי האלהים להרים קרן ויתן האלהים להימן בנים ארבעה עשר ובנות שלוש	
דברי הימים א	דברי הימים א כה	ו	כל אלה על ידי אביהם בשיר בית יהוה במצלתים נבלים וכנרות לעבדת בית האלהים על ידי המלך אסף וידותון והימן	
דברי הימים א	דברי הימים א כה	ז	ויהי מספרם עם אחיהם מלמדי שיר ליהוה כל המבין מאתים שמונים ושמונה	
דברי הימים א	דברי הימים א כה	ח	ויפילו גורלות משמרת לעמת כקטן כגדול מבין עם תלמיד	
דברי הימים א	דברי הימים א כה	ט	ויצא הגורל הראשון לאסף ליוסף גדליהו השני הוא ואחיו ובניו שנים עשר	
דברי הימים א	דברי הימים א כה	י	השלשי זכור בניו ואחיו שנים עשר	
דברי הימים א	דברי הימים א כה	יא	הרביעי ליצרי בניו ואחיו שנים עשר	
דברי הימים א	דברי הימים א כה	יב	החמישי נתניהו בניו ואחיו שנים עשר	
דברי הימים א	דברי הימים א כה	יג	הששי בקיהו בניו ואחיו שנים עשר	
דברי הימים א	דברי הימים א כה	יד	השבעי ישראלה בניו ואחיו שנים עשר	
דברי הימים א	דברי הימים א כה	טו	השמיני ישעיהו בניו ואחיו שנים עשר	
דברי הימים א	דברי הימים א כה	טז	התשיעי מתניהו בניו ואחיו שנים עשר	
דברי הימים א	דברי הימים א כה	יז	העשירי שמעי בניו ואחיו שנים עשר	
דברי הימים א	דברי הימים א כה	יח	עשתי עשר עזראל בניו ואחיו שנים עשר	
דברי הימים א	דברי הימים א כה	יט	השנים עשר לחשביה בניו ואחיו שנים עשר	
דברי הימים א	דברי הימים א כה	כ	לשלשה עשר שובאל בניו ואחיו שנים עשר	
דברי הימים א	דברי הימים א כה	כא	לארבעה עשר מתתיהו בניו ואחיו שנים עשר	
דברי הימים א	דברי הימים א כה	כב	לחמשה עשר לירמות בניו ואחיו שנים עשר	
דברי הימים א	דברי הימים א כה	כג	לששה עשר לחנניהו בניו ואחיו שנים עשר	
דברי הימים א	דברי הימים א כה	כד	לשבעה עשר לישבקשה בניו ואחיו שנים עשר	
דברי הימים א	דברי הימים א כה	כה	לשמונה עשר לחנני בניו ואחיו שנים עשר	
דברי הימים א	דברי הימים א כה	כו	לתשעה עשר למלותי בניו ואחיו שנים עשר	
דברי הימים א	דברי הימים א כה	כז	לעשרים לאליתה בניו ואחיו שנים עשר	
דברי הימים א	דברי הימים א כה	כח	לאחד ועשרים להותיר בניו ואחיו שנים עשר	
דברי הימים א	דברי הימים א כה	כט	לשנים ועשרים לגדלתי בניו ואחיו שנים עשר	
דברי הימים א	דברי הימים א כה	ל	לשלשה ועשרים למחזיאות בניו ואחיו שנים עשר	
דברי הימים א	דברי הימים א כה	לא	לארבעה ועשרים לרוממתי עזר בניו ואחיו שנים עשר	
דברי הימים א	דברי הימים א כו	א	למחלקות לשערים לקרחים משלמיהו בן קרא מן בני אסף	
דברי הימים א	דברי הימים א כו	ב	ולמשלמיהו בנים זכריהו הבכור ידיעאל השני זבדיהו השלישי יתניאל הרביעי	
דברי הימים א	דברי הימים א כו	ג	עילם החמישי יהוחנן הששי אליהועיני השביעי	
דברי הימים א	דברי הימים א כו	ד	ולעבד אדם בנים שמעיה הבכור יהוזבד השני יואח השלשי ושכר הרביעי ונתנאל החמישי	
דברי הימים א	דברי הימים א כו	ה	עמיאל הששי יששכר השביעי פעלתי השמיני כי ברכו אלהים	
דברי הימים א	דברי הימים א כו	ו	ולשמעיה בנו נולד בנים הממשלים לבית אביהם כי גבורי חיל המה	
דברי הימים א	דברי הימים א כו	ז	בני שמעיה עתני ורפאל ועובד אלזבד אחיו בני חיל אליהו וסמכיהו	
דברי הימים א	דברי הימים א כו	ח	כל אלה מבני עבד אדם המה ובניהם ואחיהם איש חיל בכח לעבדה ששים ושנים לעבד אדם	
דברי הימים א	דברי הימים א כו	ט	ולמשלמיהו בנים ואחים בני חיל שמונה עשר	
דברי הימים א	דברי הימים א כו	י	ולחסה מן בני מררי בנים שמרי הראש כי לא היה בכור וישימהו אביהו לראש	
דברי הימים א	דברי הימים א כו	יא	חלקיהו השני טבליהו השלשי זכריהו הרבעי כל בנים ואחים לחסה שלשה עשר	
דברי הימים א	דברי הימים א כו	יב	לאלה מחלקות השערים לראשי הגברים משמרות לעמת אחיהם לשרת בבית יהוה	
דברי הימים א	דברי הימים א כו	יג	ויפילו גורלות כקטן כגדול לבית אבותם לשער ושער	
דברי הימים א	דברי הימים א כו	יד	ויפל הגורל מזרחה לשלמיהו וזכריהו בנו יועץ בשכל הפילו גורלות ויצא גורלו צפונה	
דברי הימים א	דברי הימים א כו	טו	לעבד אדם נגבה ולבניו בית האספים	
דברי הימים א	דברי הימים א כו	טז	לשפים ולחסה למערב עם שער שלכת במסלה העולה משמר לעמת משמר	
דברי הימים א	דברי הימים א כו	יז	למזרח הלוים ששה לצפונה ליום ארבעה לנגבה ליום ארבעה ולאספים שנים שנים	
דברי הימים א	דברי הימים א כו	יח	לפרבר למערב ארבעה למסלה שנים לפרבר	
דברי הימים א	דברי הימים א כו	יט	אלה מחלקות השערים לבני הקרחי ולבני מררי	
דברי הימים א	דברי הימים א כו	כ	והלוים אחיה על אוצרות בית האלהים ולאצרות הקדשים	
דברי הימים א	דברי הימים א כו	כא	בני לעדן בני הגרשני ללעדן ראשי האבות ללעדן הגרשני יחיאלי	
דברי הימים א	דברי הימים א כו	כב	בני יחיאלי זתם ויואל אחיו על אצרות בית יהוה	
דברי הימים א	דברי הימים א כו	כג	לעמרמי ליצהרי לחברוני לעזיאלי	
דברי הימים א	דברי הימים א כו	כד	ושבאל בן גרשום בן משה נגיד על האצרות	
דברי הימים א	דברי הימים א כו	כה	ואחיו לאליעזר רחביהו בנו וישעיהו בנו וירם בנו וזכרי בנו ושלמות בנו	
דברי הימים א	דברי הימים א כו	כו	הוא שלמות ואחיו על כל אצרות הקדשים אשר הקדיש דויד המלך וראשי האבות לשרי האלפים והמאות ושרי הצבא	
דברי הימים א	דברי הימים א כו	כז	מן המלחמות ומן השלל הקדישו לחזק לבית יהוה	
דברי הימים א	דברי הימים א כו	כח	וכל ההקדיש שמואל הראה ושאול בן קיש ואבנר בן נר ויואב בן צרויה כל המקדיש על יד שלמית ואחיו	
דברי הימים א	דברי הימים א כו	כט	ליצהרי כנניהו ובניו למלאכה החיצונה על ישראל לשטרים ולשפטים	
דברי הימים א	דברי הימים א כו	ל	לחברוני חשביהו ואחיו בני חיל אלף ושבע מאות על פקדת ישראל מעבר לירדן מערבה לכל מלאכת יהוה ולעבדת המלך	
דברי הימים א	דברי הימים א כו	לא	לחברוני יריה הראש לחברוני לתלדתיו לאבות בשנת הארבעים למלכות דויד נדרשו וימצא בהם גבורי חיל ביעזיר גלעד	
דברי הימים א	דברי הימים א כו	לב	ואחיו בני חיל אלפים ושבע מאות ראשי האבות ויפקידם דויד המלך על הראובני והגדי וחצי שבט המנשי לכל דבר האלהים ודבר המלך	
דברי הימים א	דברי הימים א כז	א	ובני ישראל למספרם ראשי האבות ושרי האלפים והמאות ושטריהם המשרתים את המלך לכל דבר המחלקות הבאה והיצאת חדש בחדש לכל חדשי השנה המחלקת האחת עשרים וארבעה אלף	
דברי הימים א	דברי הימים א כז	ב	על המחלקת הראשונה לחדש הראשון ישבעם בן זבדיאל ועל מחלקתו עשרים וארבעה אלף	
דברי הימים א	דברי הימים א כז	ג	מן בני פרץ הראש לכל שרי הצבאות לחדש הראשון	
דברי הימים א	דברי הימים א כז	ד	ועל מחלקת החדש השני דודי האחוחי ומחלקתו ומקלות הנגיד ועל מחלקתו עשרים וארבעה אלף	
דברי הימים א	דברי הימים א כז	ה	שר הצבא השלישי לחדש השלישי בניהו בן יהוידע הכהן ראש ועל מחלקתו עשרים וארבעה אלף	
דברי הימים א	דברי הימים א כז	ו	הוא בניהו גבור השלשים ועל השלשים ומחלקתו עמיזבד בנו	
דברי הימים א	דברי הימים א כז	ז	הרביעי לחדש הרביעי עשה אל אחי יואב וזבדיה בנו אחריו ועל מחלקתו עשרים וארבעה אלף	
דברי הימים א	דברי הימים א כז	ח	החמישי לחדש החמישי השר שמהות היזרח ועל מחלקתו עשרים וארבעה אלף	
דברי הימים א	דברי הימים א כז	ט	הששי לחדש הששי עירא בן עקש התקועי ועל מחלקתו עשרים וארבעה אלף	
דברי הימים א	דברי הימים א כז	י	השביעי לחדש השביעי חלץ הפלוני מן בני אפרים ועל מחלקתו עשרים וארבעה אלף	
דברי הימים א	דברי הימים א כז	יא	השמיני לחדש השמיני סבכי החשתי לזרחי ועל מחלקתו עשרים וארבעה אלף	
דברי הימים א	דברי הימים א כז	יב	התשיעי לחדש התשיעי אביעזר הענתתי לבנימיני ועל מחלקתו עשרים וארבעה אלף	
דברי הימים א	דברי הימים א כז	יג	העשירי לחדש העשירי מהרי הנטופתי לזרחי ועל מחלקתו עשרים וארבעה אלף	
דברי הימים א	דברי הימים א כז	יד	עשתי עשר לעשתי עשר החדש בניה הפרעתוני מן בני אפרים ועל מחלקתו עשרים וארבעה אלף	
דברי הימים א	דברי הימים א כז	טו	השנים עשר לשנים עשר החדש חלדי הנטופתי לעתניאל ועל מחלקתו עשרים וארבעה אלף	
דברי הימים א	דברי הימים א כז	טז	ועל שבטי ישראל לראובני נגיד אליעזר בן זכרי לשמעוני שפטיהו בן מעכה	
דברי הימים א	דברי הימים א כז	יז	ללוי חשביה בן קמואל לאהרן צדוק	
דברי הימים א	דברי הימים א כז	יח	ליהודה אליהו מאחי דויד ליששכר עמרי בן מיכאל	
דברי הימים א	דברי הימים א כז	יט	לזבולן ישמעיהו בן עבדיהו לנפתלי ירימות בן עזריאל	
דברי הימים א	דברי הימים א כז	כ	לבני אפרים הושע בן עזזיהו לחצי שבט מנשה יואל בן פדיהו	
דברי הימים א	דברי הימים א כז	כא	לחצי המנשה גלעדה ידו בן זכריהו לבנימן יעשיאל בן אבנר	
דברי הימים א	דברי הימים א כז	כב	לדן עזראל בן ירחם אלה שרי שבטי ישראל	
דברי הימים א	דברי הימים א כז	כג	ולא נשא דויד מספרם למבן עשרים שנה ולמטה כי אמר יהוה להרבות את ישראל ככוכבי השמים	
דברי הימים א	דברי הימים א כז	כד	יואב בן צרויה החל למנות ולא כלה ויהי בזאת קצף על ישראל ולא עלה המספר במספר דברי הימים למלך דויד	
דברי הימים א	דברי הימים א כז	כה	ועל אצרות המלך עזמות בן עדיאל ועל האצרות בשדה בערים ובכפרים ובמגדלות יהונתן בן עזיהו	
דברי הימים א	דברי הימים א כז	כו	ועל עשי מלאכת השדה לעבדת האדמה עזרי בן כלוב	
דברי הימים א	דברי הימים א כז	כז	ועל הכרמים שמעי הרמתי ועל שבכרמים לאצרות היין זבדי השפמי	
דברי הימים א	דברי הימים א כז	כח	ועל הזיתים והשקמים אשר בשפלה בעל חנן הגדרי ועל אצרות השמן יועש	
דברי הימים א	דברי הימים א כז	כט	ועל הבקר הרעים בשרון שטרי השרוני ועל הבקר בעמקים שפט בן עדלי	
דברי הימים א	דברי הימים א כז	ל	ועל הגמלים אוביל הישמעלי ועל האתנות יחדיהו המרנתי	
דברי הימים א	דברי הימים א כז	לא	ועל הצאן יזיז ההגרי כל אלה שרי הרכוש אשר למלך דויד	
דברי הימים א	דברי הימים א כז	לב	ויהונתן דוד דויד יועץ איש מבין וסופר הוא ויחיאל בן חכמוני עם בני המלך	
דברי הימים א	דברי הימים א כז	לג	ואחיתפל יועץ למלך וחושי הארכי רע המלך	
דברי הימים א	דברי הימים א כז	לד	ואחרי אחיתפל יהוידע בן בניהו ואביתר ושר צבא למלך יואב	
דברי הימים א	דברי הימים א כח	א	ויקהל דויד את כל שרי ישראל שרי השבטים ושרי המחלקות המשרתים את המלך ושרי האלפים ושרי המאות ושרי כל רכוש ומקנה למלך ולבניו עם הסריסים והגבורים ולכל גבור חיל אל ירושלם	
דברי הימים א	דברי הימים א כח	ב	ויקם דויד המלך על רגליו ויאמר שמעוני אחי ועמי אני עם לבבי לבנות בית מנוחה לארון ברית יהוה ולהדם רגלי אלהינו והכינותי לבנות	
דברי הימים א	דברי הימים א כח	ג	והאלהים אמר לי לא תבנה בית לשמי כי איש מלחמות אתה ודמים שפכת	
דברי הימים א	דברי הימים א כח	ד	ויבחר יהוה אלהי ישראל בי מכל בית אבי להיות למלך על ישראל לעולם כי ביהודה בחר לנגיד ובבית יהודה בית אבי ובבני אבי בי רצה להמליך על כל ישראל	
דברי הימים א	דברי הימים א כח	ה	ומכל בני כי רבים בנים נתן לי יהוה ויבחר בשלמה בני לשבת על כסא מלכות יהוה על ישראל	
דברי הימים א	דברי הימים א כח	ו	ויאמר לי שלמה בנך הוא יבנה ביתי וחצרותי כי בחרתי בו לי לבן ואני אהיה לו לאב	
דברי הימים א	דברי הימים א כח	ז	והכינותי את מלכותו עד לעולם אם יחזק לעשות מצותי ומשפטי כיום הזה	
דברי הימים א	דברי הימים א כח	ח	ועתה לעיני כל ישראל קהל יהוה ובאזני אלהינו שמרו ודרשו כל מצות יהוה אלהיכם למען תירשו את הארץ הטובה והנחלתם לבניכם אחריכם עד עולם	
דברי הימים א	דברי הימים א כח	ט	ואתה שלמה בני דע את אלהי אביך ועבדהו בלב שלם ובנפש חפצה כי כל לבבות דורש יהוה וכל יצר מחשבות מבין אם תדרשנו ימצא לך ואם תעזבנו יזניחך לעד	
דברי הימים א	דברי הימים א כח	י	ראה עתה כי יהוה בחר בך לבנות בית למקדש חזק ועשה	
דברי הימים א	דברי הימים א כח	יא	ויתן דויד לשלמה בנו את תבנית האולם ואת בתיו וגנזכיו ועליתיו וחדריו הפנימים ובית הכפרת	
דברי הימים א	דברי הימים א כח	יב	ותבנית כל אשר היה ברוח עמו לחצרות בית יהוה ולכל הלשכות סביב לאצרות בית האלהים ולאצרות הקדשים	
דברי הימים א	דברי הימים א כח	יג	ולמחלקות הכהנים והלוים ולכל מלאכת עבודת בית יהוה ולכל כלי עבודת בית יהוה	
דברי הימים א	דברי הימים א כח	יד	לזהב במשקל לזהב לכל כלי עבודה ועבודה לכל כלי הכסף במשקל לכל כלי עבודה ועבודה	
דברי הימים א	דברי הימים א כח	טו	ומשקל למנרות הזהב ונרתיהם זהב במשקל מנורה ומנורה ונרתיה ולמנרות הכסף במשקל למנורה ונרתיה כעבודת מנורה ומנורה	
דברי הימים א	דברי הימים א כח	טז	ואת הזהב משקל לשלחנות המערכת לשלחן ושלחן וכסף לשלחנות הכסף	
דברי הימים א	דברי הימים א כח	יז	והמזלגות והמזרקות והקשות זהב טהור ולכפורי הזהב במשקל לכפור וכפור ולכפורי הכסף במשקל לכפור וכפור	
דברי הימים א	דברי הימים א כח	יח	ולמזבח הקטרת זהב מזקק במשקל ולתבנית המרכבה הכרבים זהב לפרשים וסככים על ארון ברית יהוה	
דברי הימים א	דברי הימים א כח	יט	הכל בכתב מיד יהוה עלי השכיל כל מלאכות התבנית	
דברי הימים א	דברי הימים א כח	כ	ויאמר דויד לשלמה בנו חזק ואמץ ועשה אל תירא ואל תחת כי יהוה אלהים אלהי עמך לא ירפך ולא יעזבך עד לכלות כל מלאכת עבודת בית יהוה	
דברי הימים א	דברי הימים א כח	כא	והנה מחלקות הכהנים והלוים לכל עבודת בית האלהים ועמך בכל מלאכה לכל נדיב בחכמה לכל עבודה והשרים וכל העם לכל דבריך	
דברי הימים א	דברי הימים א כט	א	ויאמר דויד המלך לכל הקהל שלמה בני אחד בחר בו אלהים נער ורך והמלאכה גדולה כי לא לאדם הבירה כי ליהוה אלהים	
דברי הימים א	דברי הימים א כט	ב	וככל כחי הכינותי לבית אלהי הזהב לזהב והכסף לכסף והנחשת לנחשת הברזל לברזל והעצים לעצים אבני שהם ומלואים אבני פוך ורקמה וכל אבן יקרה ואבני שיש לרב	
דברי הימים א	דברי הימים א כט	ג	ועוד ברצותי בבית אלהי יש לי סגלה זהב וכסף נתתי לבית אלהי למעלה מכל הכינותי לבית הקדש	
דברי הימים א	דברי הימים א כט	ד	שלשת אלפים ככרי זהב מזהב אופיר ושבעת אלפים ככר כסף מזקק לטוח קירות הבתים	
דברי הימים א	דברי הימים א כט	ה	לזהב לזהב ולכסף לכסף ולכל מלאכה ביד חרשים ומי מתנדב למלאות ידו היום ליהוה	
דברי הימים א	דברי הימים א כט	ו	ויתנדבו שרי האבות ושרי שבטי ישראל ושרי האלפים והמאות ולשרי מלאכת המלך	
דברי הימים א	דברי הימים א כט	ז	ויתנו לעבודת בית האלהים זהב ככרים חמשת אלפים ואדרכנים רבו וכסף ככרים עשרת אלפים ונחשת רבו ושמונת אלפים ככרים וברזל מאה אלף ככרים	
דברי הימים א	דברי הימים א כט	ח	והנמצא אתו אבנים נתנו לאוצר בית יהוה על יד יחיאל הגרשני	
דברי הימים א	דברי הימים א כט	ט	וישמחו העם על התנדבם כי בלב שלם התנדבו ליהוה וגם דויד המלך שמח שמחה גדולה	
דברי הימים א	דברי הימים א כט	י	ויברך דויד את יהוה לעיני כל הקהל ויאמר דויד ברוך אתה יהוה אלהי ישראל אבינו מעולם ועד עולם	
דברי הימים א	דברי הימים א כט	יא	לך יהוה הגדלה והגבורה והתפארת והנצח וההוד כי כל בשמים ובארץ לך יהוה הממלכה והמתנשא לכל לראש	
דברי הימים א	דברי הימים א כט	יב	והעשר והכבוד מלפניך ואתה מושל בכל ובידך כח וגבורה ובידך לגדל ולחזק לכל	
דברי הימים א	דברי הימים א כט	יג	ועתה אלהינו מודים אנחנו לך ומהללים לשם תפארתך	
דברי הימים א	דברי הימים א כט	יד	וכי מי אני ומי עמי כי נעצר כח להתנדב כזאת כי ממך הכל ומידך נתנו לך	
דברי הימים א	דברי הימים א כט	טו	כי גרים אנחנו לפניך ותושבים ככל אבתינו כצל ימינו על הארץ ואין מקוה	
דברי הימים א	דברי הימים א כט	טז	יהוה אלהינו כל ההמון הזה אשר הכיננו לבנות לך בית לשם קדשך מידך היא ולך הכל	
דברי הימים א	דברי הימים א כט	יז	וידעתי אלהי כי אתה בחן לבב ומישרים תרצה אני בישר לבבי התנדבתי כל אלה ועתה עמך הנמצאו פה ראיתי בשמחה להתנדב לך	
דברי הימים א	דברי הימים א כט	יח	יהוה אלהי אברהם יצחק וישראל אבתינו שמרה זאת לעולם ליצר מחשבות לבב עמך והכן לבבם אליך	
דברי הימים א	דברי הימים א כט	יט	ולשלמה בני תן לבב שלם לשמור מצותיך עדותיך וחקיך ולעשות הכל ולבנות הבירה אשר הכינותי	
דברי הימים א	דברי הימים א כט	כ	ויאמר דויד לכל הקהל ברכו נא את יהוה אלהיכם ויברכו כל הקהל ליהוה אלהי אבתיהם ויקדו וישתחוו ליהוה ולמלך	
דברי הימים א	דברי הימים א כט	כא	ויזבחו ליהוה זבחים ויעלו עלות ליהוה למחרת היום ההוא פרים אלף אילים אלף כבשים אלף ונסכיהם וזבחים לרב לכל ישראל	
דברי הימים א	דברי הימים א כט	כב	ויאכלו וישתו לפני יהוה ביום ההוא בשמחה גדולה וימליכו שנית לשלמה בן דויד וימשחו ליהוה לנגיד ולצדוק לכהן	
דברי הימים א	דברי הימים א כט	כג	וישב שלמה על כסא יהוה למלך תחת דויד אביו ויצלח וישמעו אליו כל ישראל	
דברי הימים א	דברי הימים א כט	כד	וכל השרים והגברים וגם כל בני המלך דויד נתנו יד תחת שלמה המלך	
דברי הימים א	דברי הימים א כט	כה	ויגדל יהוה את שלמה למעלה לעיני כל ישראל ויתן עליו הוד מלכות אשר לא היה על כל מלך לפניו על ישראל	
דברי הימים א	דברי הימים א כט	כו	ודויד בן ישי מלך על כל ישראל	
דברי הימים א	דברי הימים א כט	כז	והימים אשר מלך על ישראל ארבעים שנה בחברון מלך שבע שנים ובירושלם מלך שלשים ושלוש	
דברי הימים א	דברי הימים א כט	כח	וימת בשיבה טובה שבע ימים עשר וכבוד וימלך שלמה בנו תחתיו	
דברי הימים א	דברי הימים א כט	כט	ודברי דויד המלך הראשנים והאחרנים הנם כתובים על דברי שמואל הראה ועל דברי נתן הנביא ועל דברי גד החזה	
דברי הימים א	דברי הימים א כט	ל	עם כל מלכותו וגבורתו והעתים אשר עברו עליו ועל ישראל ועל כל ממלכות הארצות	
דברי הימים ב	דברי הימים ב א	א	ויתחזק שלמה בן דויד על מלכותו ויהוה אלהיו עמו ויגדלהו למעלה	
דברי הימים ב	דברי הימים ב א	ב	ויאמר שלמה לכל ישראל לשרי האלפים והמאות ולשפטים ולכל נשיא לכל ישראל ראשי האבות	
דברי הימים ב	דברי הימים ב א	ג	וילכו שלמה וכל הקהל עמו לבמה אשר בגבעון כי שם היה אהל מועד האלהים אשר עשה משה עבד יהוה במדבר	
דברי הימים ב	דברי הימים ב א	ד	אבל ארון האלהים העלה דויד מקרית יערים בהכין לו דויד כי נטה לו אהל בירושלם	
דברי הימים ב	דברי הימים ב א	ה	ומזבח הנחשת אשר עשה בצלאל בן אורי בן חור שם לפני משכן יהוה וידרשהו שלמה והקהל	
דברי הימים ב	דברי הימים ב א	ו	ויעל שלמה שם על מזבח הנחשת לפני יהוה אשר לאהל מועד ויעל עליו עלות אלף	
דברי הימים ב	דברי הימים ב א	ז	בלילה ההוא נראה אלהים לשלמה ויאמר לו שאל מה אתן לך	
דברי הימים ב	דברי הימים ב א	ח	ויאמר שלמה לאלהים אתה עשית עם דויד אבי חסד גדול והמלכתני תחתיו	
דברי הימים ב	דברי הימים ב א	ט	עתה יהוה אלהים יאמן דברך עם דויד אבי כי אתה המלכתני על עם רב כעפר הארץ	
דברי הימים ב	דברי הימים ב א	י	עתה חכמה ומדע תן לי ואצאה לפני העם הזה ואבואה כי מי ישפט את עמך הזה הגדול	
דברי הימים ב	דברי הימים ב א	יא	ויאמר אלהים לשלמה יען אשר היתה זאת עם לבבך ולא שאלת עשר נכסים וכבוד ואת נפש שנאיך וגם ימים רבים לא שאלת ותשאל לך חכמה ומדע אשר תשפוט את עמי אשר המלכתיך עליו	
דברי הימים ב	דברי הימים ב א	יב	החכמה והמדע נתון לך ועשר ונכסים וכבוד אתן לך אשר לא היה כן למלכים אשר לפניך ואחריך לא יהיה כן	
דברי הימים ב	דברי הימים ב א	יג	ויבא שלמה לבמה אשר בגבעון ירושלם מלפני אהל מועד וימלך על ישראל	
דברי הימים ב	דברי הימים ב א	יד	ויאסף שלמה רכב ופרשים ויהי לו אלף וארבע מאות רכב ושנים עשר אלף פרשים ויניחם בערי הרכב ועם המלך בירושלם	
דברי הימים ב	דברי הימים ב א	טו	ויתן המלך את הכסף ואת הזהב בירושלם כאבנים ואת הארזים נתן כשקמים אשר בשפלה לרב	
דברי הימים ב	דברי הימים ב א	טז	ומוצא הסוסים אשר לשלמה ממצרים ומקוא סחרי המלך מקוא יקחו במחיר	
דברי הימים ב	דברי הימים ב א	יז	ויעלו ויוציאו ממצרים מרכבה בשש מאות כסף וסוס בחמשים ומאה וכן לכל מלכי החתים ומלכי ארם בידם יוציאו	
דברי הימים ב	דברי הימים ב א	יח	ויאמר שלמה לבנות בית לשם יהוה ובית למלכותו	
דברי הימים ב	דברי הימים ב ב	א	ויספר שלמה שבעים אלף איש סבל ושמונים אלף איש חצב בהר ומנצחים עליהם שלשת אלפים ושש מאות	
דברי הימים ב	דברי הימים ב ב	ב	וישלח שלמה אל חורם מלך צר לאמר כאשר עשית עם דויד אבי ותשלח לו ארזים לבנות לו בית לשבת בו	
דברי הימים ב	דברי הימים ב ב	ג	הנה אני בונה בית לשם יהוה אלהי להקדיש לו להקטיר לפניו קטרת סמים ומערכת תמיד ועלות לבקר ולערב לשבתות ולחדשים ולמועדי יהוה אלהינו לעולם זאת על ישראל	
דברי הימים ב	דברי הימים ב ב	ד	והבית אשר אני בונה גדול כי גדול אלהינו מכל האלהים	
דברי הימים ב	דברי הימים ב ב	ה	ומי יעצר כח לבנות לו בית כי השמים ושמי השמים לא יכלכלהו ומי אני אשר אבנה לו בית כי אם להקטיר לפניו	
דברי הימים ב	דברי הימים ב ב	ו	ועתה שלח לי איש חכם לעשות בזהב ובכסף ובנחשת ובברזל ובארגון וכרמיל ותכלת וידע לפתח פתוחים עם החכמים אשר עמי ביהודה ובירושלם אשר הכין דויד אבי	
דברי הימים ב	דברי הימים ב ב	ז	ושלח לי עצי ארזים ברושים ואלגומים מהלבנון כי אני ידעתי אשר עבדיך יודעים לכרות עצי לבנון והנה עבדי עם עבדיך	
דברי הימים ב	דברי הימים ב ב	ח	ולהכין לי עצים לרב כי הבית אשר אני בונה גדול והפלא	
דברי הימים ב	דברי הימים ב ב	ט	והנה לחטבים לכרתי העצים נתתי חטים מכות לעבדיך כרים עשרים אלף ושערים כרים עשרים אלף ויין בתים עשרים אלף ושמן בתים עשרים אלף	
דברי הימים ב	דברי הימים ב ב	י	ויאמר חורם מלך צר בכתב וישלח אל שלמה באהבת יהוה את עמו נתנך עליהם מלך	
דברי הימים ב	דברי הימים ב ב	יא	ויאמר חורם ברוך יהוה אלהי ישראל אשר עשה את השמים ואת הארץ אשר נתן לדויד המלך בן חכם יודע שכל ובינה אשר יבנה בית ליהוה ובית למלכותו	
דברי הימים ב	דברי הימים ב ב	יב	ועתה שלחתי איש חכם יודע בינה לחורם אבי	
דברי הימים ב	דברי הימים ב ב	יג	בן אשה מן בנות דן ואביו איש צרי יודע לעשות בזהב ובכסף בנחשת בברזל באבנים ובעצים בארגמן בתכלת ובבוץ ובכרמיל ולפתח כל פתוח ולחשב כל מחשבת אשר ינתן לו עם חכמיך וחכמי אדני דויד אביך	
דברי הימים ב	דברי הימים ב ב	יד	ועתה החטים והשערים השמן והיין אשר אמר אדני ישלח לעבדיו	
דברי הימים ב	דברי הימים ב ב	טו	ואנחנו נכרת עצים מן הלבנון ככל צרכך ונביאם לך רפסדות על ים יפו ואתה תעלה אתם ירושלם	
דברי הימים ב	דברי הימים ב ב	טז	ויספר שלמה כל האנשים הגירים אשר בארץ ישראל אחרי הספר אשר ספרם דויד אביו וימצאו מאה וחמשים אלף ושלשת אלפים ושש מאות	
דברי הימים ב	דברי הימים ב ב	יז	ויעש מהם שבעים אלף סבל ושמנים אלף חצב בהר ושלשת אלפים ושש מאות מנצחים להעביד את העם	
דברי הימים ב	דברי הימים ב ג	א	ויחל שלמה לבנות את בית יהוה בירושלם בהר המוריה אשר נראה לדויד אביהו אשר הכין במקום דויד בגרן ארנן היבוסי	
דברי הימים ב	דברי הימים ב ג	ב	ויחל לבנות בחדש השני בשני בשנת ארבע למלכותו	
דברי הימים ב	דברי הימים ב ג	ג	ואלה הוסד שלמה לבנות את בית האלהים הארך אמות במדה הראשונה אמות ששים ורחב אמות עשרים	
דברי הימים ב	דברי הימים ב ג	ד	והאולם אשר על פני הארך על פני רחב הבית אמות עשרים והגבה מאה ועשרים ויצפהו מפנימה זהב טהור	
דברי הימים ב	דברי הימים ב ג	ה	ואת הבית הגדול חפה עץ ברושים ויחפהו זהב טוב ויעל עליו תמרים ושרשרות	
דברי הימים ב	דברי הימים ב ג	ו	ויצף את הבית אבן יקרה לתפארת והזהב זהב פרוים	
דברי הימים ב	דברי הימים ב ג	ז	ויחף את הבית הקרות הספים וקירותיו ודלתותיו זהב ופתח כרובים על הקירות	
דברי הימים ב	דברי הימים ב ג	ח	ויעש את בית קדש הקדשים ארכו על פני רחב הבית אמות עשרים ורחבו אמות עשרים ויחפהו זהב טוב לככרים שש מאות	
דברי הימים ב	דברי הימים ב ג	ט	ומשקל למסמרות לשקלים חמשים זהב והעליות חפה זהב	
דברי הימים ב	דברי הימים ב ג	י	ויעש בבית קדש הקדשים כרובים שנים מעשה צעצעים ויצפו אתם זהב	
דברי הימים ב	דברי הימים ב ג	יא	וכנפי הכרובים ארכם אמות עשרים כנף האחד לאמות חמש מגעת לקיר הבית והכנף האחרת אמות חמש מגיע לכנף הכרוב האחר	
דברי הימים ב	דברי הימים ב ג	יב	וכנף הכרוב האחד אמות חמש מגיע לקיר הבית והכנף האחרת אמות חמש דבקה לכנף הכרוב האחר	
דברי הימים ב	דברי הימים ב ג	יג	כנפי הכרובים האלה פרשים אמות עשרים והם עמדים על רגליהם ופניהם לבית	
דברי הימים ב	דברי הימים ב ג	יד	ויעש את הפרכת תכלת וארגמן וכרמיל ובוץ ויעל עליו כרובים	
דברי הימים ב	דברי הימים ב ג	טו	ויעש לפני הבית עמודים שנים אמות שלשים וחמש ארך והצפת אשר על ראשו אמות חמש	
דברי הימים ב	דברי הימים ב ג	טז	ויעש שרשרות בדביר ויתן על ראש העמדים ויעש רמונים מאה ויתן בשרשרות	
דברי הימים ב	דברי הימים ב ג	יז	ויקם את העמודים על פני ההיכל אחד מימין ואחד מהשמאול ויקרא שם הימיני יכין ושם השמאלי בעז	
דברי הימים ב	דברי הימים ב ד	א	ויעש מזבח נחשת עשרים אמה ארכו ועשרים אמה רחבו ועשר אמות קומתו	
דברי הימים ב	דברי הימים ב ד	ב	ויעש את הים מוצק עשר באמה משפתו אל שפתו עגול סביב וחמש באמה קומתו וקו שלשים באמה יסב אתו סביב	
דברי הימים ב	דברי הימים ב ד	ג	ודמות בקרים תחת לו סביב סביב סובבים אתו עשר באמה מקיפים את הים סביב שנים טורים הבקר יצוקים במצקתו	
דברי הימים ב	דברי הימים ב ד	ד	עומד על שנים עשר בקר שלשה פנים צפונה ושלושה פנים ימה ושלשה פנים נגבה ושלשה פנים מזרחה והים עליהם מלמעלה וכל אחריהם ביתה	
דברי הימים ב	דברי הימים ב ד	ה	ועביו טפח ושפתו כמעשה שפת כוס פרח שושנה מחזיק בתים שלשת אלפים יכיל	
דברי הימים ב	דברי הימים ב ד	ו	ויעש כיורים עשרה ויתן חמשה מימין וחמשה משמאול לרחצה בהם את מעשה העולה ידיחו בם והים לרחצה לכהנים בו	
דברי הימים ב	דברי הימים ב ד	ז	ויעש את מנרות הזהב עשר כמשפטם ויתן בהיכל חמש מימין וחמש משמאול	
דברי הימים ב	דברי הימים ב ד	ח	ויעש שלחנות עשרה וינח בהיכל חמשה מימין וחמשה משמאול ויעש מזרקי זהב מאה	
דברי הימים ב	דברי הימים ב ד	ט	ויעש חצר הכהנים והעזרה הגדולה ודלתות לעזרה ודלתותיהם צפה נחשת	
דברי הימים ב	דברי הימים ב ד	י	ואת הים נתן מכתף הימנית קדמה ממול נגבה	
דברי הימים ב	דברי הימים ב ד	יא	ויעש חורם את הסירות ואת היעים ואת המזרקות ויכל חירם לעשות את המלאכה אשר עשה למלך שלמה בבית האלהים	
דברי הימים ב	דברי הימים ב ד	יב	עמודים שנים והגלות והכתרות על ראש העמודים שתים והשבכות שתים לכסות את שתי גלות הכתרות אשר על ראש העמודים	
דברי הימים ב	דברי הימים ב ד	יג	ואת הרמונים ארבע מאות לשתי השבכות שנים טורים רמונים לשבכה האחת לכסות את שתי גלות הכתרות אשר על פני העמודים	
דברי הימים ב	דברי הימים ב ד	יד	ואת המכנות עשה ואת הכירות עשה על המכנות	
דברי הימים ב	דברי הימים ב ד	טו	את הים אחד ואת הבקר שנים עשר תחתיו	
דברי הימים ב	דברי הימים ב ד	טז	ואת הסירות ואת היעים ואת המזלגות ואת כל כליהם עשה חורם אביו למלך שלמה לבית יהוה נחשת מרוק	
דברי הימים ב	דברי הימים ב ד	יז	בככר הירדן יצקם המלך בעבי האדמה בין סכות ובין צרדתה	
דברי הימים ב	דברי הימים ב ד	יח	ויעש שלמה כל הכלים האלה לרב מאד כי לא נחקר משקל הנחשת	
דברי הימים ב	דברי הימים ב ד	יט	ויעש שלמה את כל הכלים אשר בית האלהים ואת מזבח הזהב ואת השלחנות ועליהם לחם הפנים	
דברי הימים ב	דברי הימים ב ד	כ	ואת המנרות ונרתיהם לבערם כמשפט לפני הדביר זהב סגור	
דברי הימים ב	דברי הימים ב ד	כא	והפרח והנרות והמלקחים זהב הוא מכלות זהב	
דברי הימים ב	דברי הימים ב ד	כב	והמזמרות והמזרקות והכפות והמחתות זהב סגור ופתח הבית דלתותיו הפנימיות לקדש הקדשים ודלתי הבית להיכל זהב	
דברי הימים ב	דברי הימים ב ה	א	ותשלם כל המלאכה אשר עשה שלמה לבית יהוה ויבא שלמה את קדשי דויד אביו ואת הכסף ואת הזהב ואת כל הכלים נתן באצרות בית האלהים	
דברי הימים ב	דברי הימים ב ה	ב	אז יקהיל שלמה את זקני ישראל ואת כל ראשי המטות נשיאי האבות לבני ישראל אל ירושלם להעלות את ארון ברית יהוה מעיר דויד היא ציון	
דברי הימים ב	דברי הימים ב ה	ג	ויקהלו אל המלך כל איש ישראל בחג הוא החדש השבעי	
דברי הימים ב	דברי הימים ב ה	ד	ויבאו כל זקני ישראל וישאו הלוים את הארון	
דברי הימים ב	דברי הימים ב ה	ה	ויעלו את הארון ואת אהל מועד ואת כל כלי הקדש אשר באהל העלו אתם הכהנים הלוים	
דברי הימים ב	דברי הימים ב ה	ו	והמלך שלמה וכל עדת ישראל הנועדים עליו לפני הארון מזבחים צאן ובקר אשר לא יספרו ולא ימנו מרב	
דברי הימים ב	דברי הימים ב ה	ז	ויביאו הכהנים את ארון ברית יהוה אל מקומו אל דביר הבית אל קדש הקדשים אל תחת כנפי הכרובים	
דברי הימים ב	דברי הימים ב ה	ח	ויהיו הכרובים פרשים כנפים על מקום הארון ויכסו הכרובים על הארון ועל בדיו מלמעלה	
דברי הימים ב	דברי הימים ב ה	ט	ויאריכו הבדים ויראו ראשי הבדים מן הארון על פני הדביר ולא יראו החוצה ויהי שם עד היום הזה	
דברי הימים ב	דברי הימים ב ה	י	אין בארון רק שני הלחות אשר נתן משה בחרב אשר כרת יהוה עם בני ישראל בצאתם ממצרים	
דברי הימים ב	דברי הימים ב ה	יא	ויהי בצאת הכהנים מן הקדש כי כל הכהנים הנמצאים התקדשו אין לשמור למחלקות	
דברי הימים ב	דברי הימים ב ה	יב	והלוים המשררים לכלם לאסף להימן לידתון ולבניהם ולאחיהם מלבשים בוץ במצלתים ובנבלים וכנרות עמדים מזרח למזבח ועמהם כהנים למאה ועשרים מחצררים בחצצרות	
דברי הימים ב	דברי הימים ב ה	יג	ויהי כאחד למחצצרים ולמשררים להשמיע קול אחד להלל ולהדות ליהוה וכהרים קול בחצצרות ובמצלתים ובכלי השיר ובהלל ליהוה כי טוב כי לעולם חסדו והבית מלא ענן בית יהוה	
דברי הימים ב	דברי הימים ב ה	יד	ולא יכלו הכהנים לעמוד לשרת מפני הענן כי מלא כבוד יהוה את בית האלהים	
דברי הימים ב	דברי הימים ב ו	א	אז אמר שלמה יהוה אמר לשכון בערפל	
דברי הימים ב	דברי הימים ב ו	ב	ואני בניתי בית זבל לך ומכון לשבתך עולמים	
דברי הימים ב	דברי הימים ב ו	ג	ויסב המלך את פניו ויברך את כל קהל ישראל וכל קהל ישראל עומד	
דברי הימים ב	דברי הימים ב ו	ד	ויאמר ברוך יהוה אלהי ישראל אשר דבר בפיו את דויד אבי ובידיו מלא לאמר	
דברי הימים ב	דברי הימים ב ו	ה	מן היום אשר הוצאתי את עמי מארץ מצרים לא בחרתי בעיר מכל שבטי ישראל לבנות בית להיות שמי שם ולא בחרתי באיש להיות נגיד על עמי ישראל	
דברי הימים ב	דברי הימים ב ו	ו	ואבחר בירושלם להיות שמי שם ואבחר בדויד להיות על עמי ישראל	
דברי הימים ב	דברי הימים ב ו	ז	ויהי עם לבב דויד אבי לבנות בית לשם יהוה אלהי ישראל	
דברי הימים ב	דברי הימים ב ו	ח	ויאמר יהוה אל דויד אבי יען אשר היה עם לבבך לבנות בית לשמי הטיבות כי היה עם לבבך	
דברי הימים ב	דברי הימים ב ו	ט	רק אתה לא תבנה הבית כי בנך היוצא מחלציך הוא יבנה הבית לשמי	
דברי הימים ב	דברי הימים ב ו	י	ויקם יהוה את דברו אשר דבר ואקום תחת דויד אבי ואשב על כסא ישראל כאשר דבר יהוה ואבנה הבית לשם יהוה אלהי ישראל	
דברי הימים ב	דברי הימים ב ו	יא	ואשים שם את הארון אשר שם ברית יהוה אשר כרת עם בני ישראל	
דברי הימים ב	דברי הימים ב ו	יב	ויעמד לפני מזבח יהוה נגד כל קהל ישראל ויפרש כפיו	
דברי הימים ב	דברי הימים ב ו	יג	כי עשה שלמה כיור נחשת ויתנהו בתוך העזרה חמש אמות ארכו וחמש אמות רחבו ואמות שלוש קומתו ויעמד עליו ויברך על ברכיו נגד כל קהל ישראל ויפרש כפיו השמימה	
דברי הימים ב	דברי הימים ב ו	יד	ויאמר יהוה אלהי ישראל אין כמוך אלהים בשמים ובארץ שמר הברית והחסד לעבדיך ההלכים לפניך בכל לבם	
דברי הימים ב	דברי הימים ב ו	טו	אשר שמרת לעבדך דויד אבי את אשר דברת לו ותדבר בפיך ובידך מלאת כיום הזה	
דברי הימים ב	דברי הימים ב ו	טז	ועתה יהוה אלהי ישראל שמר לעבדך דויד אבי את אשר דברת לו לאמר לא יכרת לך איש מלפני יושב על כסא ישראל רק אם ישמרו בניך את דרכם ללכת בתורתי כאשר הלכת לפני	
דברי הימים ב	דברי הימים ב ו	יז	ועתה יהוה אלהי ישראל יאמן דברך אשר דברת לעבדך לדויד	
דברי הימים ב	דברי הימים ב ו	יח	כי האמנם ישב אלהים את האדם על הארץ הנה שמים ושמי השמים לא יכלכלוך אף כי הבית הזה אשר בניתי	
דברי הימים ב	דברי הימים ב ו	יט	ופנית אל תפלת עבדך ואל תחנתו יהוה אלהי לשמע אל הרנה ואל התפלה אשר עבדך מתפלל לפניך	
דברי הימים ב	דברי הימים ב ו	כ	להיות עיניך פתחות אל הבית הזה יומם ולילה אל המקום אשר אמרת לשום שמך שם לשמוע אל התפלה אשר יתפלל עבדך אל המקום הזה	
דברי הימים ב	דברי הימים ב ו	כא	ושמעת אל תחנוני עבדך ועמך ישראל אשר יתפללו אל המקום הזה ואתה תשמע ממקום שבתך מן השמים ושמעת וסלחת	
דברי הימים ב	דברי הימים ב ו	כב	אם יחטא איש לרעהו ונשא בו אלה להאלתו ובא אלה לפני מזבחך בבית הזה	
דברי הימים ב	דברי הימים ב ו	כג	ואתה תשמע מן השמים ועשית ושפטת את עבדיך להשיב לרשע לתת דרכו בראשו ולהצדיק צדיק לתת לו כצדקתו	
דברי הימים ב	דברי הימים ב ו	כד	ואם ינגף עמך ישראל לפני אויב כי יחטאו לך ושבו והודו את שמך והתפללו והתחננו לפניך בבית הזה	
דברי הימים ב	דברי הימים ב ו	כה	ואתה תשמע מן השמים וסלחת לחטאת עמך ישראל והשיבותם אל האדמה אשר נתתה להם ולאבתיהם	
דברי הימים ב	דברי הימים ב ו	כו	בהעצר השמים ולא יהיה מטר כי יחטאו לך והתפללו אל המקום הזה והודו את שמך מחטאתם ישובון כי תענם	
דברי הימים ב	דברי הימים ב ו	כז	ואתה תשמע השמים וסלחת לחטאת עבדיך ועמך ישראל כי תורם אל הדרך הטובה אשר ילכו בה ונתתה מטר על ארצך אשר נתתה לעמך לנחלה	
דברי הימים ב	דברי הימים ב ו	כח	רעב כי יהיה בארץ דבר כי יהיה שדפון וירקון ארבה וחסיל כי יהיה כי יצר לו אויביו בארץ שעריו כל נגע וכל מחלה	
דברי הימים ב	דברי הימים ב ו	כט	כל תפלה כל תחנה אשר יהיה לכל האדם ולכל עמך ישראל אשר ידעו איש נגעו ומכאבו ופרש כפיו אל הבית הזה	
דברי הימים ב	דברי הימים ב ו	ל	ואתה תשמע מן השמים מכון שבתך וסלחת ונתתה לאיש ככל דרכיו אשר תדע את לבבו כי אתה לבדך ידעת את לבב בני האדם	
דברי הימים ב	דברי הימים ב ו	לא	למען ייראוך ללכת בדרכיך כל הימים אשר הם חיים על פני האדמה אשר נתתה לאבתינו	
דברי הימים ב	דברי הימים ב ו	לב	וגם אל הנכרי אשר לא מעמך ישראל הוא ובא מארץ רחוקה למען שמך הגדול וידך החזקה וזרועך הנטויה ובאו והתפללו אל הבית הזה	
דברי הימים ב	דברי הימים ב ו	לג	ואתה תשמע מן השמים ממכון שבתך ועשית ככל אשר יקרא אליך הנכרי למען ידעו כל עמי הארץ את שמך וליראה אתך כעמך ישראל ולדעת כי שמך נקרא על הבית הזה אשר בניתי	
דברי הימים ב	דברי הימים ב ו	לד	כי יצא עמך למלחמה על אויביו בדרך אשר תשלחם והתפללו אליך דרך העיר הזאת אשר בחרת בה והבית אשר בניתי לשמך	
דברי הימים ב	דברי הימים ב ו	לה	ושמעת מן השמים את תפלתם ואת תחנתם ועשית משפטם	
דברי הימים ב	דברי הימים ב ו	לו	כי יחטאו לך כי אין אדם אשר לא יחטא ואנפת בם ונתתם לפני אויב ושבום שוביהם אל ארץ רחוקה או קרובה	
דברי הימים ב	דברי הימים ב ו	לז	והשיבו אל לבבם בארץ אשר נשבו שם ושבו והתחננו אליך בארץ שבים לאמר חטאנו העוינו ורשענו	
דברי הימים ב	דברי הימים ב ו	לח	ושבו אליך בכל לבם ובכל נפשם בארץ שבים אשר שבו אתם והתפללו דרך ארצם אשר נתתה לאבותם והעיר אשר בחרת ולבית אשר בניתי לשמך	
דברי הימים ב	דברי הימים ב ו	לט	ושמעת מן השמים ממכון שבתך את תפלתם ואת תחנתיהם ועשית משפטם וסלחת לעמך אשר חטאו לך	
דברי הימים ב	דברי הימים ב ו	מ	עתה אלהי יהיו נא עיניך פתחות ואזניך קשבות לתפלת המקום הזה	
דברי הימים ב	דברי הימים ב ו	מא	ועתה קומה יהוה אלהים לנוחך אתה וארון עזך כהניך יהוה אלהים ילבשו תשועה וחסידיך ישמחו בטוב	
דברי הימים ב	דברי הימים ב ו	מב	יהוה אלהים אל תשב פני משיחיך זכרה לחסדי דויד עבדך	
דברי הימים ב	דברי הימים ב ז	א	וככלות שלמה להתפלל והאש ירדה מהשמים ותאכל העלה והזבחים וכבוד יהוה מלא את הבית	
דברי הימים ב	דברי הימים ב ז	ב	ולא יכלו הכהנים לבוא אל בית יהוה כי מלא כבוד יהוה את בית יהוה	
דברי הימים ב	דברי הימים ב ז	ג	וכל בני ישראל ראים ברדת האש וכבוד יהוה על הבית ויכרעו אפים ארצה על הרצפה וישתחוו והודות ליהוה כי טוב כי לעולם חסדו	
דברי הימים ב	דברי הימים ב ז	ד	והמלך וכל העם זבחים זבח לפני יהוה	
דברי הימים ב	דברי הימים ב ז	ה	ויזבח המלך שלמה את זבח הבקר עשרים ושנים אלף וצאן מאה ועשרים אלף ויחנכו את בית האלהים המלך וכל העם	
דברי הימים ב	דברי הימים ב ז	ו	והכהנים על משמרותם עמדים והלוים בכלי שיר יהוה אשר עשה דויד המלך להדות ליהוה כי לעולם חסדו בהלל דויד בידם והכהנים מחצצרים נגדם וכל ישראל עמדים	
דברי הימים ב	דברי הימים ב ז	ז	ויקדש שלמה את תוך החצר אשר לפני בית יהוה כי עשה שם העלות ואת חלבי השלמים כי מזבח הנחשת אשר עשה שלמה לא יכול להכיל את העלה ואת המנחה ואת החלבים	
דברי הימים ב	דברי הימים ב ז	ח	ויעש שלמה את החג בעת ההיא שבעת ימים וכל ישראל עמו קהל גדול מאד מלבוא חמת עד נחל מצרים	
דברי הימים ב	דברי הימים ב ז	ט	ויעשו ביום השמיני עצרת כי חנכת המזבח עשו שבעת ימים והחג שבעת ימים	
דברי הימים ב	דברי הימים ב ז	י	וביום עשרים ושלשה לחדש השביעי שלח את העם לאהליהם שמחים וטובי לב על הטובה אשר עשה יהוה לדויד ולשלמה ולישראל עמו	
דברי הימים ב	דברי הימים ב ז	יא	ויכל שלמה את בית יהוה ואת בית המלך ואת כל הבא על לב שלמה לעשות בבית יהוה ובביתו הצליח	
דברי הימים ב	דברי הימים ב ז	יב	וירא יהוה אל שלמה בלילה ויאמר לו שמעתי את תפלתך ובחרתי במקום הזה לי לבית זבח	
דברי הימים ב	דברי הימים ב ז	יג	הן אעצר השמים ולא יהיה מטר והן אצוה על חגב לאכול הארץ ואם אשלח דבר בעמי	
דברי הימים ב	דברי הימים ב ז	יד	ויכנעו עמי אשר נקרא שמי עליהם ויתפללו ויבקשו פני וישבו מדרכיהם הרעים ואני אשמע מן השמים ואסלח לחטאתם וארפא את ארצם	
דברי הימים ב	דברי הימים ב ז	טו	עתה עיני יהיו פתחות ואזני קשבות לתפלת המקום הזה	
דברי הימים ב	דברי הימים ב ז	טז	ועתה בחרתי והקדשתי את הבית הזה להיות שמי שם עד עולם והיו עיני ולבי שם כל הימים	
דברי הימים ב	דברי הימים ב ז	יז	ואתה אם תלך לפני כאשר הלך דויד אביך ולעשות ככל אשר צויתיך וחקי ומשפטי תשמור	
דברי הימים ב	דברי הימים ב ז	יח	והקימותי את כסא מלכותך כאשר כרתי לדויד אביך לאמר לא יכרת לך איש מושל בישראל	
דברי הימים ב	דברי הימים ב ז	יט	ואם תשובון אתם ועזבתם חקותי ומצותי אשר נתתי לפניכם והלכתם ועבדתם אלהים אחרים והשתחויתם להם	
דברי הימים ב	דברי הימים ב ז	כ	ונתשתים מעל אדמתי אשר נתתי להם ואת הבית הזה אשר הקדשתי לשמי אשליך מעל פני ואתננו למשל ולשנינה בכל העמים	
דברי הימים ב	דברי הימים ב ז	כא	והבית הזה אשר היה עליון לכל עבר עליו ישם ואמר במה עשה יהוה ככה לארץ הזאת ולבית הזה	
דברי הימים ב	דברי הימים ב ז	כב	ואמרו על אשר עזבו את יהוה אלהי אבתיהם אשר הוציאם מארץ מצרים ויחזיקו באלהים אחרים וישתחוו להם ויעבדום על כן הביא עליהם את כל הרעה הזאת	
דברי הימים ב	דברי הימים ב ח	א	ויהי מקץ עשרים שנה אשר בנה שלמה את בית יהוה ואת ביתו	
דברי הימים ב	דברי הימים ב ח	ב	והערים אשר נתן חורם לשלמה בנה שלמה אתם ויושב שם את בני ישראל	
דברי הימים ב	דברי הימים ב ח	ג	וילך שלמה חמת צובה ויחזק עליה	
דברי הימים ב	דברי הימים ב ח	ד	ויבן את תדמר במדבר ואת כל ערי המסכנות אשר בנה בחמת	
דברי הימים ב	דברי הימים ב ח	ה	ויבן את בית חורון העליון ואת בית חורון התחתון ערי מצור חומות דלתים ובריח	
דברי הימים ב	דברי הימים ב ח	ו	ואת בעלת ואת כל ערי המסכנות אשר היו לשלמה ואת כל ערי הרכב ואת ערי הפרשים ואת כל חשק שלמה אשר חשק לבנות בירושלם ובלבנון ובכל ארץ ממשלתו	
דברי הימים ב	דברי הימים ב ח	ז	כל העם הנותר מן החתי והאמרי והפרזי והחוי והיבוסי אשר לא מישראל המה	
דברי הימים ב	דברי הימים ב ח	ח	מן בניהם אשר נותרו אחריהם בארץ אשר לא כלום בני ישראל ויעלם שלמה למס עד היום הזה	
דברי הימים ב	דברי הימים ב ח	ט	ומן בני ישראל אשר לא נתן שלמה לעבדים למלאכתו כי המה אנשי מלחמה ושרי שלישיו ושרי רכבו ופרשיו	
דברי הימים ב	דברי הימים ב ח	י	ואלה שרי הנציבים אשר למלך שלמה חמשים ומאתים הרדים בעם	
דברי הימים ב	דברי הימים ב ח	יא	ואת בת פרעה העלה שלמה מעיר דויד לבית אשר בנה לה כי אמר לא תשב אשה לי בבית דויד מלך ישראל כי קדש המה אשר באה אליהם ארון יהוה	
דברי הימים ב	דברי הימים ב ח	יב	אז העלה שלמה עלות ליהוה על מזבח יהוה אשר בנה לפני האולם	
דברי הימים ב	דברי הימים ב ח	יג	ובדבר יום ביום להעלות כמצות משה לשבתות ולחדשים ולמועדות שלוש פעמים בשנה בחג המצות ובחג השבעות ובחג הסכות	
דברי הימים ב	דברי הימים ב ח	יד	ויעמד כמשפט דויד אביו את מחלקות הכהנים על עבדתם והלוים על משמרותם להלל ולשרת נגד הכהנים לדבר יום ביומו והשוערים במחלקותם לשער ושער כי כן מצות דויד איש האלהים	
דברי הימים ב	דברי הימים ב ח	טו	ולא סרו מצות המלך על הכהנים והלוים לכל דבר ולאצרות	
דברי הימים ב	דברי הימים ב ח	טז	ותכן כל מלאכת שלמה עד היום מוסד בית יהוה ועד כלתו שלם בית יהוה	
דברי הימים ב	דברי הימים ב ח	יז	אז הלך שלמה לעציון גבר ואל אילות על שפת הים בארץ אדום	
דברי הימים ב	דברי הימים ב ח	יח	וישלח לו חורם ביד עבדיו אוניות ועבדים יודעי ים ויבאו עם עבדי שלמה אופירה ויקחו משם ארבע מאות וחמשים ככר זהב ויביאו אל המלך שלמה	
דברי הימים ב	דברי הימים ב ט	א	ומלכת שבא שמעה את שמע שלמה ותבוא לנסות את שלמה בחידות בירושלם בחיל כבד מאד וגמלים נשאים בשמים וזהב לרב ואבן יקרה ותבוא אל שלמה ותדבר עמו את כל אשר היה עם לבבה	
דברי הימים ב	דברי הימים ב ט	ב	ויגד לה שלמה את כל דבריה ולא נעלם דבר משלמה אשר לא הגיד לה	
דברי הימים ב	דברי הימים ב ט	ג	ותרא מלכת שבא את חכמת שלמה והבית אשר בנה	
דברי הימים ב	דברי הימים ב ט	ד	ומאכל שלחנו ומושב עבדיו ומעמד משרתיו ומלבושיהם ומשקיו ומלבושיהם ועליתו אשר יעלה בית יהוה ולא היה עוד בה רוח	
דברי הימים ב	דברי הימים ב ט	ה	ותאמר אל המלך אמת הדבר אשר שמעתי בארצי על דבריך ועל חכמתך	
דברי הימים ב	דברי הימים ב ט	ו	ולא האמנתי לדבריהם עד אשר באתי ותראינה עיני והנה לא הגד לי חצי מרבית חכמתך יספת על השמועה אשר שמעתי	
דברי הימים ב	דברי הימים ב ט	ז	אשרי אנשיך ואשרי עבדיך אלה העמדים לפניך תמיד ושמעים את חכמתך	
דברי הימים ב	דברי הימים ב ט	ח	יהי יהוה אלהיך ברוך אשר חפץ בך לתתך על כסאו למלך ליהוה אלהיך באהבת אלהיך את ישראל להעמידו לעולם ויתנך עליהם למלך לעשות משפט וצדקה	
דברי הימים ב	דברי הימים ב ט	ט	ותתן למלך מאה ועשרים ככר זהב ובשמים לרב מאד ואבן יקרה ולא היה כבשם ההוא אשר נתנה מלכת שבא למלך שלמה	
דברי הימים ב	דברי הימים ב ט	י	וגם עבדי חירם ועבדי שלמה אשר הביאו זהב מאופיר הביאו עצי אלגומים ואבן יקרה	
דברי הימים ב	דברי הימים ב ט	יא	ויעש המלך את עצי האלגומים מסלות לבית יהוה ולבית המלך וכנרות ונבלים לשרים ולא נראו כהם לפנים בארץ יהודה	
דברי הימים ב	דברי הימים ב ט	יב	והמלך שלמה נתן למלכת שבא את כל חפצה אשר שאלה מלבד אשר הביאה אל המלך ותהפך ותלך לארצה היא ועבדיה	
דברי הימים ב	דברי הימים ב ט	יג	ויהי משקל הזהב אשר בא לשלמה בשנה אחת שש מאות וששים ושש ככרי זהב	
דברי הימים ב	דברי הימים ב ט	יד	לבד מאנשי התרים והסחרים מביאים וכל מלכי ערב ופחות הארץ מביאים זהב וכסף לשלמה	
דברי הימים ב	דברי הימים ב ט	טו	ויעש המלך שלמה מאתים צנה זהב שחוט שש מאות זהב שחוט יעלה על הצנה האחת	
דברי הימים ב	דברי הימים ב ט	טז	ושלש מאות מגנים זהב שחוט שלש מאות זהב יעלה על המגן האחת ויתנם המלך בבית יער הלבנון	
דברי הימים ב	דברי הימים ב ט	יז	ויעש המלך כסא שן גדול ויצפהו זהב טהור	
דברי הימים ב	דברי הימים ב ט	יח	ושש מעלות לכסא וכבש בזהב לכסא מאחזים וידות מזה ומזה על מקום השבת ושנים אריות עמדים אצל הידות	
דברי הימים ב	דברי הימים ב ט	יט	ושנים עשר אריות עמדים שם על שש המעלות מזה ומזה לא נעשה כן לכל ממלכה	
דברי הימים ב	דברי הימים ב ט	כ	וכל כלי משקה המלך שלמה זהב וכל כלי בית יער הלבנון זהב סגור אין כסף נחשב בימי שלמה למאומה	
דברי הימים ב	דברי הימים ב ט	כא	כי אניות למלך הלכות תרשיש עם עבדי חורם אחת לשלוש שנים תבואנה אניות תרשיש נשאות זהב וכסף שנהבים וקופים ותוכיים	
דברי הימים ב	דברי הימים ב ט	כב	ויגדל המלך שלמה מכל מלכי הארץ לעשר וחכמה	
דברי הימים ב	דברי הימים ב ט	כג	וכל מלכי הארץ מבקשים את פני שלמה לשמע את חכמתו אשר נתן האלהים בלבו	
דברי הימים ב	דברי הימים ב ט	כד	והם מביאים איש מנחתו כלי כסף וכלי זהב ושלמות נשק ובשמים סוסים ופרדים דבר שנה בשנה	
דברי הימים ב	דברי הימים ב ט	כה	ויהי לשלמה ארבעת אלפים אריות סוסים ומרכבות ושנים עשר אלף פרשים ויניחם בערי הרכב ועם המלך בירושלם	
דברי הימים ב	דברי הימים ב ט	כו	ויהי מושל בכל המלכים מן הנהר ועד ארץ פלשתים ועד גבול מצרים	
דברי הימים ב	דברי הימים ב ט	כז	ויתן המלך את הכסף בירושלם כאבנים ואת הארזים נתן כשקמים אשר בשפלה לרב	
דברי הימים ב	דברי הימים ב ט	כח	ומוציאים סוסים ממצרים לשלמה ומכל הארצות	
דברי הימים ב	דברי הימים ב ט	כט	ושאר דברי שלמה הראשנים והאחרונים הלא הם כתובים על דברי נתן הנביא ועל נבואת אחיה השילוני ובחזות יעדי החזה על ירבעם בן נבט	
דברי הימים ב	דברי הימים ב ט	ל	וימלך שלמה בירושלם על כל ישראל ארבעים שנה	
דברי הימים ב	דברי הימים ב ט	לא	וישכב שלמה עם אבתיו ויקברהו בעיר דויד אביו וימלך רחבעם בנו תחתיו	
דברי הימים ב	דברי הימים ב י	א	וילך רחבעם שכמה כי שכם באו כל ישראל להמליך אתו	
דברי הימים ב	דברי הימים ב י	ב	ויהי כשמע ירבעם בן נבט והוא במצרים אשר ברח מפני שלמה המלך וישב ירבעם ממצרים	
דברי הימים ב	דברי הימים ב י	ג	וישלחו ויקראו לו ויבא ירבעם וכל ישראל וידברו אל רחבעם לאמר	
דברי הימים ב	דברי הימים ב י	ד	אביך הקשה את עלנו ועתה הקל מעבדת אביך הקשה ומעלו הכבד אשר נתן עלינו ונעבדך	
דברי הימים ב	דברי הימים ב י	ה	ויאמר אלהם עוד שלשת ימים ושובו אלי וילך העם	
דברי הימים ב	דברי הימים ב י	ו	ויועץ המלך רחבעם את הזקנים אשר היו עמדים לפני שלמה אביו בהיתו חי לאמר איך אתם נועצים להשיב לעם הזה דבר	
דברי הימים ב	דברי הימים ב י	ז	וידברו אליו לאמר אם תהיה לטוב להעם הזה ורציתם ודברת אלהם דברים טובים והיו לך עבדים כל הימים	
דברי הימים ב	דברי הימים ב י	ח	ויעזב את עצת הזקנים אשר יעצהו ויועץ את הילדים אשר גדלו אתו העמדים לפניו	
דברי הימים ב	דברי הימים ב י	ט	ויאמר אלהם מה אתם נועצים ונשיב דבר את העם הזה אשר דברו אלי לאמר הקל מן העל אשר נתן אביך עלינו	
דברי הימים ב	דברי הימים ב י	י	וידברו אתו הילדים אשר גדלו אתו לאמר כה תאמר לעם אשר דברו אליך לאמר אביך הכביד את עלנו ואתה הקל מעלינו כה תאמר אלהם קטני עבה ממתני אבי	
דברי הימים ב	דברי הימים ב י	יא	ועתה אבי העמיס עליכם על כבד ואני אסיף על עלכם אבי יסר אתכם בשוטים ואני בעקרבים	
דברי הימים ב	דברי הימים ב י	יב	ויבא ירבעם וכל העם אל רחבעם ביום השלשי כאשר דבר המלך לאמר שובו אלי ביום השלשי	
דברי הימים ב	דברי הימים ב י	יג	ויענם המלך קשה ויעזב המלך רחבעם את עצת הזקנים	
דברי הימים ב	דברי הימים ב י	יד	וידבר אלהם כעצת הילדים לאמר אכביד את עלכם ואני אסיף עליו אבי יסר אתכם בשוטים ואני בעקרבים	
דברי הימים ב	דברי הימים ב י	טו	ולא שמע המלך אל העם כי היתה נסבה מעם האלהים למען הקים יהוה את דברו אשר דבר ביד אחיהו השלוני אל ירבעם בן נבט	
דברי הימים ב	דברי הימים ב י	טז	וכל ישראל כי לא שמע המלך להם וישיבו העם את המלך לאמר מה לנו חלק בדויד ולא נחלה בבן ישי איש לאהליך ישראל עתה ראה ביתך דויד וילך כל ישראל לאהליו	
דברי הימים ב	דברי הימים ב י	יז	ובני ישראל הישבים בערי יהודה וימלך עליהם רחבעם	
דברי הימים ב	דברי הימים ב י	יח	וישלח המלך רחבעם את הדרם אשר על המס וירגמו בו בני ישראל אבן וימת והמלך רחבעם התאמץ לעלות במרכבה לנוס ירושלם	
דברי הימים ב	דברי הימים ב י	יט	ויפשעו ישראל בבית דויד עד היום הזה	
דברי הימים ב	דברי הימים ב יא	א	ויבא רחבעם ירושלם ויקהל את בית יהודה ובנימן מאה ושמונים אלף בחור עשה מלחמה להלחם עם ישראל להשיב את הממלכה לרחבעם	
דברי הימים ב	דברי הימים ב יא	ב	ויהי דבר יהוה אל שמעיהו איש האלהים לאמר	
דברי הימים ב	דברי הימים ב יא	ג	אמר אל רחבעם בן שלמה מלך יהודה ואל כל ישראל ביהודה ובנימן לאמר	
דברי הימים ב	דברי הימים ב יא	ד	כה אמר יהוה לא תעלו ולא תלחמו עם אחיכם שובו איש לביתו כי מאתי נהיה הדבר הזה וישמעו את דברי יהוה וישבו מלכת אל ירבעם	
דברי הימים ב	דברי הימים ב יא	ה	וישב רחבעם בירושלם ויבן ערים למצור ביהודה	
דברי הימים ב	דברי הימים ב יא	ו	ויבן את בית לחם ואת עיטם ואת תקוע	
דברי הימים ב	דברי הימים ב יא	ז	ואת בית צור ואת שוכו ואת עדלם	
דברי הימים ב	דברי הימים ב יא	ח	ואת גת ואת מרשה ואת זיף	
דברי הימים ב	דברי הימים ב יא	ט	ואת אדורים ואת לכיש ואת עזקה	
דברי הימים ב	דברי הימים ב יא	י	ואת צרעה ואת אילון ואת חברון אשר ביהודה ובבנימן ערי מצרות	
דברי הימים ב	דברי הימים ב יא	יא	ויחזק את המצרות ויתן בהם נגידים ואצרות מאכל ושמן ויין	
דברי הימים ב	דברי הימים ב יא	יב	ובכל עיר ועיר צנות ורמחים ויחזקם להרבה מאד ויהי לו יהודה ובנימן	
דברי הימים ב	דברי הימים ב יא	יג	והכהנים והלוים אשר בכל ישראל התיצבו עליו מכל גבולם	
דברי הימים ב	דברי הימים ב יא	יד	כי עזבו הלוים את מגרשיהם ואחזתם וילכו ליהודה ולירושלם כי הזניחם ירבעם ובניו מכהן ליהוה	
דברי הימים ב	דברי הימים ב יא	טו	ויעמד לו כהנים לבמות ולשעירים ולעגלים אשר עשה	
דברי הימים ב	דברי הימים ב יא	טז	ואחריהם מכל שבטי ישראל הנתנים את לבבם לבקש את יהוה אלהי ישראל באו ירושלם לזבוח ליהוה אלהי אבותיהם	
דברי הימים ב	דברי הימים ב יא	יז	ויחזקו את מלכות יהודה ויאמצו את רחבעם בן שלמה לשנים שלוש כי הלכו בדרך דויד ושלמה לשנים שלוש	
דברי הימים ב	דברי הימים ב יא	יח	ויקח לו רחבעם אשה את מחלת בן ירימות בן דויד אביהיל בת אליאב בן ישי	
דברי הימים ב	דברי הימים ב יא	יט	ותלד לו בנים את יעוש ואת שמריה ואת זהם	
דברי הימים ב	דברי הימים ב יא	כ	ואחריה לקח את מעכה בת אבשלום ותלד לו את אביה ואת עתי ואת זיזא ואת שלמית	
דברי הימים ב	דברי הימים ב יא	כא	ויאהב רחבעם את מעכה בת אבשלום מכל נשיו ופילגשיו כי נשים שמונה עשרה נשא ופילגשים ששים ויולד עשרים ושמונה בנים וששים בנות	
דברי הימים ב	דברי הימים ב יא	כב	ויעמד לראש רחבעם את אביה בן מעכה לנגיד באחיו כי להמליכו	
דברי הימים ב	דברי הימים ב יא	כג	ויבן ויפרץ מכל בניו לכל ארצות יהודה ובנימן לכל ערי המצרות ויתן להם המזון לרב וישאל המון נשים	
דברי הימים ב	דברי הימים ב יב	א	ויהי כהכין מלכות רחבעם וכחזקתו עזב את תורת יהוה וכל ישראל עמו	
דברי הימים ב	דברי הימים ב יב	ב	ויהי בשנה החמישית למלך רחבעם עלה שישק מלך מצרים על ירושלם כי מעלו ביהוה	
דברי הימים ב	דברי הימים ב יב	ג	באלף ומאתים רכב ובששים אלף פרשים ואין מספר לעם אשר באו עמו ממצרים לובים סכיים וכושים	
דברי הימים ב	דברי הימים ב יב	ד	וילכד את ערי המצרות אשר ליהודה ויבא עד ירושלם	
דברי הימים ב	דברי הימים ב יב	ה	ושמעיה הנביא בא אל רחבעם ושרי יהודה אשר נאספו אל ירושלם מפני שישק ויאמר להם כה אמר יהוה אתם עזבתם אתי ואף אני עזבתי אתכם ביד שישק	
דברי הימים ב	דברי הימים ב יב	ו	ויכנעו שרי ישראל והמלך ויאמרו צדיק יהוה	
דברי הימים ב	דברי הימים ב יב	ז	ובראות יהוה כי נכנעו היה דבר יהוה אל שמעיה לאמר נכנעו לא אשחיתם ונתתי להם כמעט לפליטה ולא תתך חמתי בירושלם ביד שישק	
דברי הימים ב	דברי הימים ב יב	ח	כי יהיו לו לעבדים וידעו עבודתי ועבודת ממלכות הארצות	
דברי הימים ב	דברי הימים ב יב	ט	ויעל שישק מלך מצרים על ירושלם ויקח את אצרות בית יהוה ואת אצרות בית המלך את הכל לקח ויקח את מגני הזהב אשר עשה שלמה	
דברי הימים ב	דברי הימים ב יב	י	ויעש המלך רחבעם תחתיהם מגני נחשת והפקיד על יד שרי הרצים השמרים פתח בית המלך	
דברי הימים ב	דברי הימים ב יב	יא	ויהי מדי בוא המלך בית יהוה באו הרצים ונשאום והשבום אל תא הרצים	
דברי הימים ב	דברי הימים ב יב	יב	ובהכנעו שב ממנו אף יהוה ולא להשחית לכלה וגם ביהודה היה דברים טובים	
דברי הימים ב	דברי הימים ב יב	יג	ויתחזק המלך רחבעם בירושלם וימלך כי בן ארבעים ואחת שנה רחבעם במלכו ושבע עשרה שנה מלך בירושלם העיר אשר בחר יהוה לשום את שמו שם מכל שבטי ישראל ושם אמו נעמה העמנית	
דברי הימים ב	דברי הימים ב יב	יד	ויעש הרע כי לא הכין לבו לדרוש את יהוה	
דברי הימים ב	דברי הימים ב יב	טו	ודברי רחבעם הראשנים והאחרונים הלא הם כתובים בדברי שמעיה הנביא ועדו החזה להתיחש ומלחמות רחבעם וירבעם כל הימים	
דברי הימים ב	דברי הימים ב יב	טז	וישכב רחבעם עם אבתיו ויקבר בעיר דויד וימלך אביה בנו תחתיו	
דברי הימים ב	דברי הימים ב יג	א	בשנת שמונה עשרה למלך ירבעם וימלך אביה על יהודה	
דברי הימים ב	דברי הימים ב יג	ב	שלוש שנים מלך בירושלם ושם אמו מיכיהו בת אוריאל מן גבעה ומלחמה היתה בין אביה ובין ירבעם	
דברי הימים ב	דברי הימים ב יג	ג	ויאסר אביה את המלחמה בחיל גבורי מלחמה ארבע מאות אלף איש בחור וירבעם ערך עמו מלחמה בשמונה מאות אלף איש בחור גבור חיל	
דברי הימים ב	דברי הימים ב יג	ד	ויקם אביה מעל להר צמרים אשר בהר אפרים ויאמר שמעוני ירבעם וכל ישראל	
דברי הימים ב	דברי הימים ב יג	ה	הלא לכם לדעת כי יהוה אלהי ישראל נתן ממלכה לדויד על ישראל לעולם לו ולבניו ברית מלח	
דברי הימים ב	דברי הימים ב יג	ו	ויקם ירבעם בן נבט עבד שלמה בן דויד וימרד על אדניו	
דברי הימים ב	דברי הימים ב יג	ז	ויקבצו עליו אנשים רקים בני בליעל ויתאמצו על רחבעם בן שלמה ורחבעם היה נער ורך לבב ולא התחזק לפניהם	
דברי הימים ב	דברי הימים ב יג	ח	ועתה אתם אמרים להתחזק לפני ממלכת יהוה ביד בני דויד ואתם המון רב ועמכם עגלי זהב אשר עשה לכם ירבעם לאלהים	
דברי הימים ב	דברי הימים ב יג	ט	הלא הדחתם את כהני יהוה את בני אהרן והלוים ותעשו לכם כהנים כעמי הארצות כל הבא למלא ידו בפר בן בקר ואילם שבעה והיה כהן ללא אלהים	
דברי הימים ב	דברי הימים ב יג	י	ואנחנו יהוה אלהינו ולא עזבנהו וכהנים משרתים ליהוה בני אהרן והלוים במלאכת	
דברי הימים ב	דברי הימים ב יג	יא	ומקטרים ליהוה עלות בבקר בבקר ובערב בערב וקטרת סמים ומערכת לחם על השלחן הטהור ומנורת הזהב ונרתיה לבער בערב בערב כי שמרים אנחנו את משמרת יהוה אלהינו ואתם עזבתם אתו	
דברי הימים ב	דברי הימים ב יג	יב	והנה עמנו בראש האלהים וכהניו וחצצרות התרועה להריע עליכם בני ישראל אל תלחמו עם יהוה אלהי אבתיכם כי לא תצליחו	
דברי הימים ב	דברי הימים ב יג	יג	וירבעם הסב את המארב לבוא מאחריהם ויהיו לפני יהודה והמארב מאחריהם	
דברי הימים ב	דברי הימים ב יג	יד	ויפנו יהודה והנה להם המלחמה פנים ואחור ויצעקו ליהוה והכהנים מחצצרים בחצצרות	
דברי הימים ב	דברי הימים ב יג	טו	ויריעו איש יהודה ויהי בהריע איש יהודה והאלהים נגף את ירבעם וכל ישראל לפני אביה ויהודה	
דברי הימים ב	דברי הימים ב יג	טז	וינוסו בני ישראל מפני יהודה ויתנם אלהים בידם	
דברי הימים ב	דברי הימים ב יג	יז	ויכו בהם אביה ועמו מכה רבה ויפלו חללים מישראל חמש מאות אלף איש בחור	
דברי הימים ב	דברי הימים ב יג	יח	ויכנעו בני ישראל בעת ההיא ויאמצו בני יהודה כי נשענו על יהוה אלהי אבותיהם	
דברי הימים ב	דברי הימים ב יג	יט	וירדף אביה אחרי ירבעם וילכד ממנו ערים את בית אל ואת בנותיה ואת ישנה ואת בנותיה ואת עפרון ובנתיה	
דברי הימים ב	דברי הימים ב יג	כ	ולא עצר כח ירבעם עוד בימי אביהו ויגפהו יהוה וימת	
דברי הימים ב	דברי הימים ב יג	כא	ויתחזק אביהו וישא לו נשים ארבע עשרה ויולד עשרים ושנים בנים ושש עשרה בנות	
דברי הימים ב	דברי הימים ב יג	כב	ויתר דברי אביה ודרכיו ודבריו כתובים במדרש הנביא עדו	
דברי הימים ב	דברי הימים ב יג	כג	וישכב אביה עם אבתיו ויקברו אתו בעיר דויד וימלך אסא בנו תחתיו בימיו שקטה הארץ עשר שנים	
דברי הימים ב	דברי הימים ב יד	א	ויעש אסא הטוב והישר בעיני יהוה אלהיו	
דברי הימים ב	דברי הימים ב יד	ב	ויסר את מזבחות הנכר והבמות וישבר את המצבות ויגדע את האשרים	
דברי הימים ב	דברי הימים ב יד	ג	ויאמר ליהודה לדרוש את יהוה אלהי אבותיהם ולעשות התורה והמצוה	
דברי הימים ב	דברי הימים ב יד	ד	ויסר מכל ערי יהודה את הבמות ואת החמנים ותשקט הממלכה לפניו	
דברי הימים ב	דברי הימים ב יד	ה	ויבן ערי מצורה ביהודה כי שקטה הארץ ואין עמו מלחמה בשנים האלה כי הניח יהוה לו	
דברי הימים ב	דברי הימים ב יד	ו	ויאמר ליהודה נבנה את הערים האלה ונסב חומה ומגדלים דלתים ובריחים עודנו הארץ לפנינו כי דרשנו את יהוה אלהינו דרשנו וינח לנו מסביב ויבנו ויצליחו	
דברי הימים ב	דברי הימים ב יד	ז	ויהי לאסא חיל נשא צנה ורמח מיהודה שלש מאות אלף ומבנימן נשאי מגן ודרכי קשת מאתים ושמונים אלף כל אלה גבורי חיל	
דברי הימים ב	דברי הימים ב יד	ח	ויצא אליהם זרח הכושי בחיל אלף אלפים ומרכבות שלש מאות ויבא עד מרשה	
דברי הימים ב	דברי הימים ב יד	ט	ויצא אסא לפניו ויערכו מלחמה בגיא צפתה למרשה	
דברי הימים ב	דברי הימים ב יד	י	ויקרא אסא אל יהוה אלהיו ויאמר יהוה אין עמך לעזור בין רב לאין כח עזרנו יהוה אלהינו כי עליך נשענו ובשמך באנו על ההמון הזה יהוה אלהינו אתה אל יעצר עמך אנוש	
דברי הימים ב	דברי הימים ב יד	יא	ויגף יהוה את הכושים לפני אסא ולפני יהודה וינסו הכושים	
דברי הימים ב	דברי הימים ב יד	יב	וירדפם אסא והעם אשר עמו עד לגרר ויפל מכושים לאין להם מחיה כי נשברו לפני יהוה ולפני מחנהו וישאו שלל הרבה מאד	
דברי הימים ב	דברי הימים ב יד	יג	ויכו את כל הערים סביבות גרר כי היה פחד יהוה עליהם ויבזו את כל הערים כי בזה רבה היתה בהם	
דברי הימים ב	דברי הימים ב יד	יד	וגם אהלי מקנה הכו וישבו צאן לרב וגמלים וישבו ירושלם	
דברי הימים ב	דברי הימים ב טו	א	ועזריהו בן עודד היתה עליו רוח אלהים	
דברי הימים ב	דברי הימים ב טו	ב	ויצא לפני אסא ויאמר לו שמעוני אסא וכל יהודה ובנימן יהוה עמכם בהיותכם עמו ואם תדרשהו ימצא לכם ואם תעזבהו יעזב אתכם	
דברי הימים ב	דברי הימים ב טו	ג	וימים רבים לישראל ללא אלהי אמת וללא כהן מורה וללא תורה	
דברי הימים ב	דברי הימים ב טו	ד	וישב בצר לו על יהוה אלהי ישראל ויבקשהו וימצא להם	
דברי הימים ב	דברי הימים ב טו	ה	ובעתים ההם אין שלום ליוצא ולבא כי מהומת רבות על כל יושבי הארצות	
דברי הימים ב	דברי הימים ב טו	ו	וכתתו גוי בגוי ועיר בעיר כי אלהים הממם בכל צרה	
דברי הימים ב	דברי הימים ב טו	ז	ואתם חזקו ואל ירפו ידיכם כי יש שכר לפעלתכם	
דברי הימים ב	דברי הימים ב טו	ח	וכשמע אסא הדברים האלה והנבואה עדד הנביא התחזק ויעבר השקוצים מכל ארץ יהודה ובנימן ומן הערים אשר לכד מהר אפרים ויחדש את מזבח יהוה אשר לפני אולם יהוה	
דברי הימים ב	דברי הימים ב טו	ט	ויקבץ את כל יהודה ובנימן והגרים עמהם מאפרים ומנשה ומשמעון כי נפלו עליו מישראל לרב בראתם כי יהוה אלהיו עמו	
דברי הימים ב	דברי הימים ב טו	י	ויקבצו ירושלם בחדש השלישי לשנת חמש עשרה למלכות אסא	
דברי הימים ב	דברי הימים ב טו	יא	ויזבחו ליהוה ביום ההוא מן השלל הביאו בקר שבע מאות וצאן שבעת אלפים	
דברי הימים ב	דברי הימים ב טו	יב	ויבאו בברית לדרוש את יהוה אלהי אבותיהם בכל לבבם ובכל נפשם	
דברי הימים ב	דברי הימים ב טו	יג	וכל אשר לא ידרש ליהוה אלהי ישראל יומת למן קטן ועד גדול למאיש ועד אשה	
דברי הימים ב	דברי הימים ב טו	יד	וישבעו ליהוה בקול גדול ובתרועה ובחצצרות ובשופרות	
דברי הימים ב	דברי הימים ב טו	טו	וישמחו כל יהודה על השבועה כי בכל לבבם נשבעו ובכל רצונם בקשהו וימצא להם וינח יהוה להם מסביב	
דברי הימים ב	דברי הימים ב טו	טז	וגם מעכה אם אסא המלך הסירה מגבירה אשר עשתה לאשרה מפלצת ויכרת אסא את מפלצתה וידק וישרף בנחל קדרון	
דברי הימים ב	דברי הימים ב טו	יז	והבמות לא סרו מישראל רק לבב אסא היה שלם כל ימיו	
דברי הימים ב	דברי הימים ב טו	יח	ויבא את קדשי אביו וקדשיו בית האלהים כסף וזהב וכלים	
דברי הימים ב	דברי הימים ב טו	יט	ומלחמה לא היתה עד שנת שלשים וחמש למלכות אסא	
דברי הימים ב	דברי הימים ב טז	א	בשנת שלשים ושש למלכות אסא עלה בעשא מלך ישראל על יהודה ויבן את הרמה לבלתי תת יוצא ובא לאסא מלך יהודה	
דברי הימים ב	דברי הימים ב טז	ב	ויצא אסא כסף וזהב מאצרות בית יהוה ובית המלך וישלח אל בן הדד מלך ארם היושב בדרמשק לאמר	
דברי הימים ב	דברי הימים ב טז	ג	ברית ביני ובינך ובין אבי ובין אביך הנה שלחתי לך כסף וזהב לך הפר בריתך את בעשא מלך ישראל ויעלה מעלי	
דברי הימים ב	דברי הימים ב טז	ד	וישמע בן הדד אל המלך אסא וישלח את שרי החילים אשר לו אל ערי ישראל ויכו את עיון ואת דן ואת אבל מים ואת כל מסכנות ערי נפתלי	
דברי הימים ב	דברי הימים ב טז	ה	ויהי כשמע בעשא ויחדל מבנות את הרמה וישבת את מלאכתו	
דברי הימים ב	דברי הימים ב טז	ו	ואסא המלך לקח את כל יהודה וישאו את אבני הרמה ואת עציה אשר בנה בעשא ויבן בהם את גבע ואת המצפה	
דברי הימים ב	דברי הימים ב טז	ז	ובעת ההיא בא חנני הראה אל אסא מלך יהודה ויאמר אליו בהשענך על מלך ארם ולא נשענת על יהוה אלהיך על כן נמלט חיל מלך ארם מידך	
דברי הימים ב	דברי הימים ב טז	ח	הלא הכושים והלובים היו לחיל לרב לרכב ולפרשים להרבה מאד ובהשענך על יהוה נתנם בידך	
דברי הימים ב	דברי הימים ב טז	ט	כי יהוה עיניו משטטות בכל הארץ להתחזק עם לבבם שלם אליו נסכלת על זאת כי מעתה יש עמך מלחמות	
דברי הימים ב	דברי הימים ב טז	י	ויכעס אסא אל הראה ויתנהו בית המהפכת כי בזעף עמו על זאת וירצץ אסא מן העם בעת ההיא	
דברי הימים ב	דברי הימים ב טז	יא	והנה דברי אסא הראשונים והאחרונים הנם כתובים על ספר המלכים ליהודה וישראל	
דברי הימים ב	דברי הימים ב טז	יב	ויחלא אסא בשנת שלושים ותשע למלכותו ברגליו עד למעלה חליו וגם בחליו לא דרש את יהוה כי ברפאים	
דברי הימים ב	דברי הימים ב טז	יג	וישכב אסא עם אבתיו וימת בשנת ארבעים ואחת למלכו	
דברי הימים ב	דברי הימים ב טז	יד	ויקברהו בקברתיו אשר כרה לו בעיר דויד וישכיבהו במשכב אשר מלא בשמים וזנים מרקחים במרקחת מעשה וישרפו לו שרפה גדולה עד למאד	
דברי הימים ב	דברי הימים ב יז	א	וימלך יהושפט בנו תחתיו ויתחזק על ישראל	
דברי הימים ב	דברי הימים ב יז	ב	ויתן חיל בכל ערי יהודה הבצרות ויתן נציבים בארץ יהודה ובערי אפרים אשר לכד אסא אביו	
דברי הימים ב	דברי הימים ב יז	ג	ויהי יהוה עם יהושפט כי הלך בדרכי דויד אביו הראשנים ולא דרש לבעלים	
דברי הימים ב	דברי הימים ב יז	ד	כי לאלהי אביו דרש ובמצותיו הלך ולא כמעשה ישראל	
דברי הימים ב	דברי הימים ב יז	ה	ויכן יהוה את הממלכה בידו ויתנו כל יהודה מנחה ליהושפט ויהי לו עשר וכבוד לרב	
דברי הימים ב	דברי הימים ב יז	ו	ויגבה לבו בדרכי יהוה ועוד הסיר את הבמות ואת האשרים מיהודה	
דברי הימים ב	דברי הימים ב יז	ז	ובשנת שלוש למלכו שלח לשריו לבן חיל ולעבדיה ולזכריה ולנתנאל ולמיכיהו ללמד בערי יהודה	
דברי הימים ב	דברי הימים ב יז	ח	ועמהם הלוים שמעיהו ונתניהו וזבדיהו ועשהאל ושמרימות ויהונתן ואדניהו וטוביהו וטוב אדוניה הלוים ועמהם אלישמע ויהורם הכהנים	
דברי הימים ב	דברי הימים ב יז	ט	וילמדו ביהודה ועמהם ספר תורת יהוה ויסבו בכל ערי יהודה וילמדו בעם	
דברי הימים ב	דברי הימים ב יז	י	ויהי פחד יהוה על כל ממלכות הארצות אשר סביבות יהודה ולא נלחמו עם יהושפט	
דברי הימים ב	דברי הימים ב יז	יא	ומן פלשתים מביאים ליהושפט מנחה וכסף משא גם הערביאים מביאים לו צאן אילים שבעת אלפים ושבע מאות ותישים שבעת אלפים ושבע מאות	
דברי הימים ב	דברי הימים ב יז	יב	ויהי יהושפט הלך וגדל עד למעלה ויבן ביהודה בירניות וערי מסכנות	
דברי הימים ב	דברי הימים ב יז	יג	ומלאכה רבה היה לו בערי יהודה ואנשי מלחמה גבורי חיל בירושלם	
דברי הימים ב	דברי הימים ב יז	יד	ואלה פקדתם לבית אבותיהם ליהודה שרי אלפים עדנה השר ועמו גבורי חיל שלש מאות אלף	
דברי הימים ב	דברי הימים ב יז	טו	ועל ידו יהוחנן השר ועמו מאתים ושמונים אלף	
דברי הימים ב	דברי הימים ב יז	טז	ועל ידו עמסיה בן זכרי המתנדב ליהוה ועמו מאתים אלף גבור חיל	
דברי הימים ב	דברי הימים ב יז	יז	ומן בנימן גבור חיל אלידע ועמו נשקי קשת ומגן מאתים אלף	
דברי הימים ב	דברי הימים ב יז	יח	ועל ידו יהוזבד ועמו מאה ושמונים אלף חלוצי צבא	
דברי הימים ב	דברי הימים ב יז	יט	אלה המשרתים את המלך מלבד אשר נתן המלך בערי המבצר בכל יהודה	
דברי הימים ב	דברי הימים ב יח	א	ויהי ליהושפט עשר וכבוד לרב ויתחתן לאחאב	
דברי הימים ב	דברי הימים ב יח	ב	וירד לקץ שנים אל אחאב לשמרון ויזבח לו אחאב צאן ובקר לרב ולעם אשר עמו ויסיתהו לעלות אל רמות גלעד	
דברי הימים ב	דברי הימים ב יח	ג	ויאמר אחאב מלך ישראל אל יהושפט מלך יהודה התלך עמי רמת גלעד ויאמר לו כמוני כמוך וכעמך עמי ועמך במלחמה	
דברי הימים ב	דברי הימים ב יח	ד	ויאמר יהושפט אל מלך ישראל דרש נא כיום את דבר יהוה	
דברי הימים ב	דברי הימים ב יח	ה	ויקבץ מלך ישראל את הנבאים ארבע מאות איש ויאמר אלהם הנלך אל רמת גלעד למלחמה אם אחדל ויאמרו עלה ויתן האלהים ביד המלך	
דברי הימים ב	דברי הימים ב יח	ו	ויאמר יהושפט האין פה נביא ליהוה עוד ונדרשה מאתו	
דברי הימים ב	דברי הימים ב יח	ז	ויאמר מלך ישראל אל יהושפט עוד איש אחד לדרוש את יהוה מאתו ואני שנאתיהו כי איננו מתנבא עלי לטובה כי כל ימיו לרעה הוא מיכיהו בן ימלא ויאמר יהושפט אל יאמר המלך כן	
דברי הימים ב	דברי הימים ב יח	ח	ויקרא מלך ישראל אל סריס אחד ויאמר מהר מיכהו בן ימלא	
דברי הימים ב	דברי הימים ב יח	ט	ומלך ישראל ויהושפט מלך יהודה יושבים איש על כסאו מלבשים בגדים וישבים בגרן פתח שער שמרון וכל הנביאים מתנבאים לפניהם	
דברי הימים ב	דברי הימים ב יח	י	ויעש לו צדקיהו בן כנענה קרני ברזל ויאמר כה אמר יהוה באלה תנגח את ארם עד כלותם	
דברי הימים ב	דברי הימים ב יח	יא	וכל הנבאים נבאים כן לאמר עלה רמת גלעד והצלח ונתן יהוה ביד המלך	
דברי הימים ב	דברי הימים ב יח	יב	והמלאך אשר הלך לקרא למיכיהו דבר אליו לאמר הנה דברי הנבאים פה אחד טוב אל המלך ויהי נא דברך כאחד מהם ודברת טוב	
דברי הימים ב	דברי הימים ב יח	יג	ויאמר מיכיהו חי יהוה כי את אשר יאמר אלהי אתו אדבר	
דברי הימים ב	דברי הימים ב יח	יד	ויבא אל המלך ויאמר המלך אליו מיכה הנלך אל רמת גלעד למלחמה אם אחדל ויאמר עלו והצליחו וינתנו בידכם	
דברי הימים ב	דברי הימים ב יח	טו	ויאמר אליו המלך עד כמה פעמים אני משביעך אשר לא תדבר אלי רק אמת בשם יהוה	
דברי הימים ב	דברי הימים ב יח	טז	ויאמר ראיתי את כל ישראל נפוצים על ההרים כצאן אשר אין להן רעה ויאמר יהוה לא אדנים לאלה ישובו איש לביתו בשלום	
דברי הימים ב	דברי הימים ב יח	יז	ויאמר מלך ישראל אל יהושפט הלא אמרתי אליך לא יתנבא עלי טוב כי אם לרע	
דברי הימים ב	דברי הימים ב יח	יח	ויאמר לכן שמעו דבר יהוה ראיתי את יהוה יושב על כסאו וכל צבא השמים עמדים על ימינו ושמאלו	
דברי הימים ב	דברי הימים ב יח	יט	ויאמר יהוה מי יפתה את אחאב מלך ישראל ויעל ויפל ברמות גלעד ויאמר זה אמר ככה וזה אמר ככה	
דברי הימים ב	דברי הימים ב יח	כ	ויצא הרוח ויעמד לפני יהוה ויאמר אני אפתנו ויאמר יהוה אליו במה	
דברי הימים ב	דברי הימים ב יח	כא	ויאמר אצא והייתי לרוח שקר בפי כל נביאיו ויאמר תפתה וגם תוכל צא ועשה כן	
דברי הימים ב	דברי הימים ב יח	כב	ועתה הנה נתן יהוה רוח שקר בפי נביאיך אלה ויהוה דבר עליך רעה	
דברי הימים ב	דברי הימים ב יח	כג	ויגש צדקיהו בן כנענה ויך את מיכיהו על הלחי ויאמר אי זה הדרך עבר רוח יהוה מאתי לדבר אתך	
דברי הימים ב	דברי הימים ב יח	כד	ויאמר מיכיהו הנך ראה ביום ההוא אשר תבוא חדר בחדר להחבא	
דברי הימים ב	דברי הימים ב יח	כה	ויאמר מלך ישראל קחו את מיכיהו והשיבהו אל אמון שר העיר ואל יואש בן המלך	
דברי הימים ב	דברי הימים ב יח	כו	ואמרתם כה אמר המלך שימו זה בית הכלא והאכלהו לחם לחץ ומים לחץ עד שובי בשלום	
דברי הימים ב	דברי הימים ב יח	כז	ויאמר מיכיהו אם שוב תשוב בשלום לא דבר יהוה בי ויאמר שמעו עמים כלם	
דברי הימים ב	דברי הימים ב יח	כח	ויעל מלך ישראל ויהושפט מלך יהודה אל רמת גלעד	
דברי הימים ב	דברי הימים ב יח	כט	ויאמר מלך ישראל אל יהושפט התחפש ובוא במלחמה ואתה לבש בגדיך ויתחפש מלך ישראל ויבאו במלחמה	
דברי הימים ב	דברי הימים ב יח	ל	ומלך ארם צוה את שרי הרכב אשר לו לאמר לא תלחמו את הקטן את הגדול כי אם את מלך ישראל לבדו	
דברי הימים ב	דברי הימים ב יח	לא	ויהי כראות שרי הרכב את יהושפט והמה אמרו מלך ישראל הוא ויסבו עליו להלחם ויזעק יהושפט ויהוה עזרו ויסיתם אלהים ממנו	
דברי הימים ב	דברי הימים ב יח	לב	ויהי כראות שרי הרכב כי לא היה מלך ישראל וישבו מאחריו	
דברי הימים ב	דברי הימים ב יח	לג	ואיש משך בקשת לתמו ויך את מלך ישראל בין הדבקים ובין השרין ויאמר לרכב הפך ידיך והוצאתני מן המחנה כי החליתי	
דברי הימים ב	דברי הימים ב יח	לד	ותעל המלחמה ביום ההוא ומלך ישראל היה מעמיד במרכבה נכח ארם עד הערב וימת לעת בוא השמש	
דברי הימים ב	דברי הימים ב יט	א	וישב יהושפט מלך יהודה אל ביתו בשלום לירושלם	
דברי הימים ב	דברי הימים ב יט	ב	ויצא אל פניו יהוא בן חנני החזה ויאמר אל המלך יהושפט הלרשע לעזר ולשנאי יהוה תאהב ובזאת עליך קצף מלפני יהוה	
דברי הימים ב	דברי הימים ב יט	ג	אבל דברים טובים נמצאו עמך כי בערת האשרות מן הארץ והכינות לבבך לדרש האלהים	
דברי הימים ב	דברי הימים ב יט	ד	וישב יהושפט בירושלם וישב ויצא בעם מבאר שבע עד הר אפרים וישיבם אל יהוה אלהי אבותיהם	
דברי הימים ב	דברי הימים ב יט	ה	ויעמד שפטים בארץ בכל ערי יהודה הבצרות לעיר ועיר	
דברי הימים ב	דברי הימים ב יט	ו	ויאמר אל השפטים ראו מה אתם עשים כי לא לאדם תשפטו כי ליהוה ועמכם בדבר משפט	
דברי הימים ב	דברי הימים ב יט	ז	ועתה יהי פחד יהוה עליכם שמרו ועשו כי אין עם יהוה אלהינו עולה ומשא פנים ומקח שחד	
דברי הימים ב	דברי הימים ב יט	ח	וגם בירושלם העמיד יהושפט מן הלוים והכהנים ומראשי האבות לישראל למשפט יהוה ולריב וישבו ירושלם	
דברי הימים ב	דברי הימים ב יט	ט	ויצו עליהם לאמר כה תעשון ביראת יהוה באמונה ובלבב שלם	
דברי הימים ב	דברי הימים ב יט	י	וכל ריב אשר יבוא עליכם מאחיכם הישבים בעריהם בין דם לדם בין תורה למצוה לחקים ולמשפטים והזהרתם אתם ולא יאשמו ליהוה והיה קצף עליכם ועל אחיכם כה תעשון ולא תאשמו	
דברי הימים ב	דברי הימים ב יט	יא	והנה אמריהו כהן הראש עליכם לכל דבר יהוה וזבדיהו בן ישמעאל הנגיד לבית יהודה לכל דבר המלך ושטרים הלוים לפניכם חזקו ועשו ויהי יהוה עם הטוב	
דברי הימים ב	דברי הימים ב כ	א	ויהי אחריכן באו בני מואב ובני עמון ועמהם מהעמונים על יהושפט למלחמה	
דברי הימים ב	דברי הימים ב כ	ב	ויבאו ויגידו ליהושפט לאמר בא עליך המון רב מעבר לים מארם והנם בחצצון תמר היא עין גדי	
דברי הימים ב	דברי הימים ב כ	ג	וירא ויתן יהושפט את פניו לדרוש ליהוה ויקרא צום על כל יהודה	
דברי הימים ב	דברי הימים ב כ	ד	ויקבצו יהודה לבקש מיהוה גם מכל ערי יהודה באו לבקש את יהוה	
דברי הימים ב	דברי הימים ב כ	ה	ויעמד יהושפט בקהל יהודה וירושלם בבית יהוה לפני החצר החדשה	
דברי הימים ב	דברי הימים ב כ	ו	ויאמר יהוה אלהי אבתינו הלא אתה הוא אלהים בשמים ואתה מושל בכל ממלכות הגוים ובידך כח וגבורה ואין עמך להתיצב	
דברי הימים ב	דברי הימים ב כ	ז	הלא אתה אלהינו הורשת את ישבי הארץ הזאת מלפני עמך ישראל ותתנה לזרע אברהם אהבך לעולם	
דברי הימים ב	דברי הימים ב כ	ח	וישבו בה ויבנו לך בה מקדש לשמך לאמר	
דברי הימים ב	דברי הימים ב כ	ט	אם תבוא עלינו רעה חרב שפוט ודבר ורעב נעמדה לפני הבית הזה ולפניך כי שמך בבית הזה ונזעק אליך מצרתנו ותשמע ותושיע	
דברי הימים ב	דברי הימים ב כ	י	ועתה הנה בני עמון ומואב והר שעיר אשר לא נתתה לישראל לבוא בהם בבאם מארץ מצרים כי סרו מעליהם ולא השמידום	
דברי הימים ב	דברי הימים ב כ	יא	והנה הם גמלים עלינו לבוא לגרשנו מירשתך אשר הורשתנו	
דברי הימים ב	דברי הימים ב כ	יב	אלהינו הלא תשפט בם כי אין בנו כח לפני ההמון הרב הזה הבא עלינו ואנחנו לא נדע מה נעשה כי עליך עינינו	
דברי הימים ב	דברי הימים ב כ	יג	וכל יהודה עמדים לפני יהוה גם טפם נשיהם ובניהם	
דברי הימים ב	דברי הימים ב כ	יד	ויחזיאל בן זכריהו בן בניה בן יעיאל בן מתניה הלוי מן בני אסף היתה עליו רוח יהוה בתוך הקהל	
דברי הימים ב	דברי הימים ב כ	טו	ויאמר הקשיבו כל יהודה וישבי ירושלם והמלך יהושפט כה אמר יהוה לכם אתם אל תיראו ואל תחתו מפני ההמון הרב הזה כי לא לכם המלחמה כי לאלהים	
דברי הימים ב	דברי הימים ב כ	טז	מחר רדו עליהם הנם עלים במעלה הציץ ומצאתם אתם בסוף הנחל פני מדבר ירואל	
דברי הימים ב	דברי הימים ב כ	יז	לא לכם להלחם בזאת התיצבו עמדו וראו את ישועת יהוה עמכם יהודה וירושלם אל תיראו ואל תחתו מחר צאו לפניהם ויהוה עמכם	
דברי הימים ב	דברי הימים ב כ	יח	ויקד יהושפט אפים ארצה וכל יהודה וישבי ירושלם נפלו לפני יהוה להשתחות ליהוה	
דברי הימים ב	דברי הימים ב כ	יט	ויקמו הלוים מן בני הקהתים ומן בני הקרחים להלל ליהוה אלהי ישראל בקול גדול למעלה	
דברי הימים ב	דברי הימים ב כ	כ	וישכימו בבקר ויצאו למדבר תקוע ובצאתם עמד יהושפט ויאמר שמעוני יהודה וישבי ירושלם האמינו ביהוה אלהיכם ותאמנו האמינו בנביאיו והצליחו	
דברי הימים ב	דברי הימים ב כ	כא	ויועץ אל העם ויעמד משררים ליהוה ומהללים להדרת קדש בצאת לפני החלוץ ואמרים הודו ליהוה כי לעולם חסדו	
דברי הימים ב	דברי הימים ב כ	כב	ובעת החלו ברנה ותהלה נתן יהוה מארבים על בני עמון מואב והר שעיר הבאים ליהודה וינגפו	
דברי הימים ב	דברי הימים ב כ	כג	ויעמדו בני עמון ומואב על ישבי הר שעיר להחרים ולהשמיד וככלותם ביושבי שעיר עזרו איש ברעהו למשחית	
דברי הימים ב	דברי הימים ב כ	כד	ויהודה בא על המצפה למדבר ויפנו אל ההמון והנם פגרים נפלים ארצה ואין פליטה	
דברי הימים ב	דברי הימים ב כ	כה	ויבא יהושפט ועמו לבז את שללם וימצאו בהם לרב ורכוש ופגרים וכלי חמדות וינצלו להם לאין משא ויהיו ימים שלושה בזזים את השלל כי רב הוא	
דברי הימים ב	דברי הימים ב כ	כו	וביום הרבעי נקהלו לעמק ברכה כי שם ברכו את יהוה על כן קראו את שם המקום ההוא עמק ברכה עד היום	
דברי הימים ב	דברי הימים ב כ	כז	וישבו כל איש יהודה וירושלם ויהושפט בראשם לשוב אל ירושלם בשמחה כי שמחם יהוה מאויביהם	
דברי הימים ב	דברי הימים ב כ	כח	ויבאו ירושלם בנבלים ובכנרות ובחצצרות אל בית יהוה	
דברי הימים ב	דברי הימים ב כ	כט	ויהי פחד אלהים על כל ממלכות הארצות בשמעם כי נלחם יהוה עם אויבי ישראל	
דברי הימים ב	דברי הימים ב כ	ל	ותשקט מלכות יהושפט וינח לו אלהיו מסביב	
דברי הימים ב	דברי הימים ב כ	לא	וימלך יהושפט על יהודה בן שלשים וחמש שנה במלכו ועשרים וחמש שנה מלך בירושלם ושם אמו עזובה בת שלחי	
דברי הימים ב	דברי הימים ב כ	לב	וילך בדרך אביו אסא ולא סר ממנה לעשות הישר בעיני יהוה	
דברי הימים ב	דברי הימים ב כ	לג	אך הבמות לא סרו ועוד העם לא הכינו לבבם לאלהי אבתיהם	
דברי הימים ב	דברי הימים ב כ	לד	ויתר דברי יהושפט הראשנים והאחרנים הנם כתובים בדברי יהוא בן חנני אשר העלה על ספר מלכי ישראל	
דברי הימים ב	דברי הימים ב כ	לה	ואחריכן אתחבר יהושפט מלך יהודה עם אחזיה מלך ישראל הוא הרשיע לעשות	
דברי הימים ב	דברי הימים ב כ	לו	ויחברהו עמו לעשות אניות ללכת תרשיש ויעשו אניות בעציון גבר	
דברי הימים ב	דברי הימים ב כ	לז	ויתנבא אליעזר בן דדוהו ממרשה על יהושפט לאמר כהתחברך עם אחזיהו פרץ יהוה את מעשיך וישברו אניות ולא עצרו ללכת אל תרשיש	
דברי הימים ב	דברי הימים ב כא	א	וישכב יהושפט עם אבתיו ויקבר עם אבתיו בעיר דויד וימלך יהורם בנו תחתיו	
דברי הימים ב	דברי הימים ב כא	ב	ולו אחים בני יהושפט עזריה ויחיאל וזכריהו ועזריהו ומיכאל ושפטיהו כל אלה בני יהושפט מלך ישראל	
דברי הימים ב	דברי הימים ב כא	ג	ויתן להם אביהם מתנות רבות לכסף ולזהב ולמגדנות עם ערי מצרות ביהודה ואת הממלכה נתן ליהורם כי הוא הבכור	
דברי הימים ב	דברי הימים ב כא	ד	ויקם יהורם על ממלכת אביו ויתחזק ויהרג את כל אחיו בחרב וגם משרי ישראל	
דברי הימים ב	דברי הימים ב כא	ה	בן שלשים ושתים שנה יהורם במלכו ושמונה שנים מלך בירושלם	
דברי הימים ב	דברי הימים ב כא	ו	וילך בדרך מלכי ישראל כאשר עשו בית אחאב כי בת אחאב היתה לו אשה ויעש הרע בעיני יהוה	
דברי הימים ב	דברי הימים ב כא	ז	ולא אבה יהוה להשחית את בית דויד למען הברית אשר כרת לדויד וכאשר אמר לתת לו ניר ולבניו כל הימים	
דברי הימים ב	דברי הימים ב כא	ח	בימיו פשע אדום מתחת יד יהודה וימליכו עליהם מלך	
דברי הימים ב	דברי הימים ב כא	ט	ויעבר יהורם עם שריו וכל הרכב עמו ויהי קם לילה ויך את אדום הסובב אליו ואת שרי הרכב	
דברי הימים ב	דברי הימים ב כא	י	ויפשע אדום מתחת יד יהודה עד היום הזה אז תפשע לבנה בעת ההיא מתחת ידו כי עזב את יהוה אלהי אבתיו	
דברי הימים ב	דברי הימים ב כא	יא	גם הוא עשה במות בהרי יהודה ויזן את ישבי ירושלם וידח את יהודה	
דברי הימים ב	דברי הימים ב כא	יב	ויבא אליו מכתב מאליהו הנביא לאמר כה אמר יהוה אלהי דויד אביך תחת אשר לא הלכת בדרכי יהושפט אביך ובדרכי אסא מלך יהודה	
דברי הימים ב	דברי הימים ב כא	יג	ותלך בדרך מלכי ישראל ותזנה את יהודה ואת ישבי ירושלם כהזנות בית אחאב וגם את אחיך בית אביך הטובים ממך הרגת	
דברי הימים ב	דברי הימים ב כא	יד	הנה יהוה נגף מגפה גדולה בעמך ובבניך ובנשיך ובכל רכושך	
דברי הימים ב	דברי הימים ב כא	טו	ואתה בחליים רבים במחלה מעיך עד יצאו מעיך מן החלי ימים על ימים	
דברי הימים ב	דברי הימים ב כא	טז	ויער יהוה על יהורם את רוח הפלשתים והערבים אשר על יד כושים	
דברי הימים ב	דברי הימים ב כא	יז	ויעלו ביהודה ויבקעוה וישבו את כל הרכוש הנמצא לבית המלך וגם בניו ונשיו ולא נשאר לו בן כי אם יהואחז קטן בניו	
דברי הימים ב	דברי הימים ב כא	יח	ואחרי כל זאת נגפו יהוה במעיו לחלי לאין מרפא	
דברי הימים ב	דברי הימים ב כא	יט	ויהי לימים מימים וכעת צאת הקץ לימים שנים יצאו מעיו עם חליו וימת בתחלאים רעים ולא עשו לו עמו שרפה כשרפת אבתיו	
דברי הימים ב	דברי הימים ב כא	כ	בן שלשים ושתים היה במלכו ושמונה שנים מלך בירושלם וילך בלא חמדה ויקברהו בעיר דויד ולא בקברות המלכים	
דברי הימים ב	דברי הימים ב כב	א	וימליכו יושבי ירושלם את אחזיהו בנו הקטן תחתיו כי כל הראשנים הרג הגדוד הבא בערבים למחנה וימלך אחזיהו בן יהורם מלך יהודה	
דברי הימים ב	דברי הימים ב כב	ב	בן ארבעים ושתים שנה אחזיהו במלכו ושנה אחת מלך בירושלם ושם אמו עתליהו בת עמרי	
דברי הימים ב	דברי הימים ב כב	ג	גם הוא הלך בדרכי בית אחאב כי אמו היתה יועצתו להרשיע	
דברי הימים ב	דברי הימים ב כב	ד	ויעש הרע בעיני יהוה כבית אחאב כי המה היו לו יועצים אחרי מות אביו למשחית לו	
דברי הימים ב	דברי הימים ב כב	ה	גם בעצתם הלך וילך את יהורם בן אחאב מלך ישראל למלחמה על חזאל מלך ארם ברמות גלעד ויכו הרמים את יורם	
דברי הימים ב	דברי הימים ב כב	ו	וישב להתרפא ביזרעאל כי המכים אשר הכהו ברמה בהלחמו את חזהאל מלך ארם ועזריהו בן יהורם מלך יהודה ירד לראות את יהורם בן אחאב ביזרעאל כי חלה הוא	
דברי הימים ב	דברי הימים ב כב	ז	ומאלהים היתה תבוסת אחזיהו לבוא אל יורם ובבאו יצא עם יהורם אל יהוא בן נמשי אשר משחו יהוה להכרית את בית אחאב	
דברי הימים ב	דברי הימים ב כב	ח	ויהי כהשפט יהוא עם בית אחאב וימצא את שרי יהודה ובני אחי אחזיהו משרתים לאחזיהו ויהרגם	
דברי הימים ב	דברי הימים ב כב	ט	ויבקש את אחזיהו וילכדהו והוא מתחבא בשמרון ויבאהו אל יהוא וימתהו ויקברהו כי אמרו בן יהושפט הוא אשר דרש את יהוה בכל לבבו ואין לבית אחזיהו לעצר כח לממלכה	
דברי הימים ב	דברי הימים ב כב	י	ועתליהו אם אחזיהו ראתה כי מת בנה ותקם ותדבר את כל זרע הממלכה לבית יהודה	
דברי הימים ב	דברי הימים ב כב	יא	ותקח יהושבעת בת המלך את יואש בן אחזיהו ותגנב אתו מתוך בני המלך המומתים ותתן אתו ואת מינקתו בחדר המטות ותסתירהו יהושבעת בת המלך יהורם אשת יהוידע הכהן כי היא היתה אחות אחזיהו מפני עתליהו ולא המיתתהו	
דברי הימים ב	דברי הימים ב כב	יב	ויהי אתם בבית האלהים מתחבא שש שנים ועתליה מלכת על הארץ	
דברי הימים ב	דברי הימים ב כג	א	ובשנה השבעית התחזק יהוידע ויקח את שרי המאות לעזריהו בן ירחם ולישמעאל בן יהוחנן ולעזריהו בן עובד ואת מעשיהו בן עדיהו ואת אלישפט בן זכרי עמו בברית	
דברי הימים ב	דברי הימים ב כג	ב	ויסבו ביהודה ויקבצו את הלוים מכל ערי יהודה וראשי האבות לישראל ויבאו אל ירושלם	
דברי הימים ב	דברי הימים ב כג	ג	ויכרת כל הקהל ברית בבית האלהים עם המלך ויאמר להם הנה בן המלך ימלך כאשר דבר יהוה על בני דויד	
דברי הימים ב	דברי הימים ב כג	ד	זה הדבר אשר תעשו השלשית מכם באי השבת לכהנים וללוים לשערי הספים	
דברי הימים ב	דברי הימים ב כג	ה	והשלשית בבית המלך והשלשית בשער היסוד וכל העם בחצרות בית יהוה	
דברי הימים ב	דברי הימים ב כג	ו	ואל יבוא בית יהוה כי אם הכהנים והמשרתים ללוים המה יבאו כי קדש המה וכל העם ישמרו משמרת יהוה	
דברי הימים ב	דברי הימים ב כג	ז	והקיפו הלוים את המלך סביב איש וכליו בידו והבא אל הבית יומת והיו את המלך בבאו ובצאתו	
דברי הימים ב	דברי הימים ב כג	ח	ויעשו הלוים וכל יהודה ככל אשר צוה יהוידע הכהן ויקחו איש את אנשיו באי השבת עם יוצאי השבת כי לא פטר יהוידע הכהן את המחלקות	
דברי הימים ב	דברי הימים ב כג	ט	ויתן יהוידע הכהן לשרי המאות את החניתים ואת המגנות ואת השלטים אשר למלך דויד אשר בית האלהים	
דברי הימים ב	דברי הימים ב כג	י	ויעמד את כל העם ואיש שלחו בידו מכתף הבית הימנית עד כתף הבית השמאלית למזבח ולבית על המלך סביב	
דברי הימים ב	דברי הימים ב כג	יא	ויוציאו את בן המלך ויתנו עליו את הנזר ואת העדות וימליכו אתו וימשחהו יהוידע ובניו ויאמרו יחי המלך	
דברי הימים ב	דברי הימים ב כג	יב	ותשמע עתליהו את קול העם הרצים והמהללים את המלך ותבוא אל העם בית יהוה	
דברי הימים ב	דברי הימים ב כג	יג	ותרא והנה המלך עומד על עמודו במבוא והשרים והחצצרות על המלך וכל עם הארץ שמח ותוקע בחצצרות והמשוררים בכלי השיר ומודיעים להלל ותקרע עתליהו את בגדיה ותאמר קשר קשר	
דברי הימים ב	דברי הימים ב כג	יד	ויוצא יהוידע הכהן את שרי המאות פקודי החיל ויאמר אלהם הוציאוה אל מבית השדרות והבא אחריה יומת בחרב כי אמר הכהן לא תמיתוה בית יהוה	
דברי הימים ב	דברי הימים ב כג	טו	וישימו לה ידים ותבוא אל מבוא שער הסוסים בית המלך וימיתוה שם	
דברי הימים ב	דברי הימים ב כג	טז	ויכרת יהוידע ברית בינו ובין כל העם ובין המלך להיות לעם ליהוה	
דברי הימים ב	דברי הימים ב כג	יז	ויבאו כל העם בית הבעל ויתצהו ואת מזבחתיו ואת צלמיו שברו ואת מתן כהן הבעל הרגו לפני המזבחות	
דברי הימים ב	דברי הימים ב כג	יח	וישם יהוידע פקדת בית יהוה ביד הכהנים הלוים אשר חלק דויד על בית יהוה להעלות עלות יהוה ככתוב בתורת משה בשמחה ובשיר על ידי דויד	
דברי הימים ב	דברי הימים ב כג	יט	ויעמד השוערים על שערי בית יהוה ולא יבא טמא לכל דבר	
דברי הימים ב	דברי הימים ב כג	כ	ויקח את שרי המאות ואת האדירים ואת המושלים בעם ואת כל עם הארץ ויורד את המלך מבית יהוה ויבאו בתוך שער העליון בית המלך ויושיבו את המלך על כסא הממלכה	
דברי הימים ב	דברי הימים ב כג	כא	וישמחו כל עם הארץ והעיר שקטה ואת עתליהו המיתו בחרב	
דברי הימים ב	דברי הימים ב כד	א	בן שבע שנים יאש במלכו וארבעים שנה מלך בירושלם ושם אמו צביה מבאר שבע	
דברי הימים ב	דברי הימים ב כד	ב	ויעש יואש הישר בעיני יהוה כל ימי יהוידע הכהן	
דברי הימים ב	דברי הימים ב כד	ג	וישא לו יהוידע נשים שתים ויולד בנים ובנות	
דברי הימים ב	דברי הימים ב כד	ד	ויהי אחריכן היה עם לב יואש לחדש את בית יהוה	
דברי הימים ב	דברי הימים ב כד	ה	ויקבץ את הכהנים והלוים ויאמר להם צאו לערי יהודה וקבצו מכל ישראל כסף לחזק את בית אלהיכם מדי שנה בשנה ואתם תמהרו לדבר ולא מהרו הלוים	
דברי הימים ב	דברי הימים ב כד	ו	ויקרא המלך ליהוידע הראש ויאמר לו מדוע לא דרשת על הלוים להביא מיהודה ומירושלם את משאת משה עבד יהוה והקהל לישראל לאהל העדות	
דברי הימים ב	דברי הימים ב כד	ז	כי עתליהו המרשעת בניה פרצו את בית האלהים וגם כל קדשי בית יהוה עשו לבעלים	
דברי הימים ב	דברי הימים ב כד	ח	ויאמר המלך ויעשו ארון אחד ויתנהו בשער בית יהוה חוצה	
דברי הימים ב	דברי הימים ב כד	ט	ויתנו קול ביהודה ובירושלם להביא ליהוה משאת משה עבד האלהים על ישראל במדבר	
דברי הימים ב	דברי הימים ב כד	י	וישמחו כל השרים וכל העם ויביאו וישליכו לארון עד לכלה	
דברי הימים ב	דברי הימים ב כד	יא	ויהי בעת יביא את הארון אל פקדת המלך ביד הלוים וכראותם כי רב הכסף ובא סופר המלך ופקיד כהן הראש ויערו את הארון וישאהו וישיבהו אל מקמו כה עשו ליום ביום ויאספו כסף לרב	
דברי הימים ב	דברי הימים ב כד	יב	ויתנהו המלך ויהוידע אל עושה מלאכת עבודת בית יהוה ויהיו שכרים חצבים וחרשים לחדש בית יהוה וגם לחרשי ברזל ונחשת לחזק את בית יהוה	
דברי הימים ב	דברי הימים ב כד	יג	ויעשו עשי המלאכה ותעל ארוכה למלאכה בידם ויעמידו את בית האלהים על מתכנתו ויאמצהו	
דברי הימים ב	דברי הימים ב כד	יד	וככלותם הביאו לפני המלך ויהוידע את שאר הכסף ויעשהו כלים לבית יהוה כלי שרת והעלות וכפות וכלי זהב וכסף ויהיו מעלים עלות בבית יהוה תמיד כל ימי יהוידע	
דברי הימים ב	דברי הימים ב כד	טו	ויזקן יהוידע וישבע ימים וימת בן מאה ושלשים שנה במותו	
דברי הימים ב	דברי הימים ב כד	טז	ויקברהו בעיר דויד עם המלכים כי עשה טובה בישראל ועם האלהים וביתו	
דברי הימים ב	דברי הימים ב כד	יז	ואחרי מות יהוידע באו שרי יהודה וישתחוו למלך אז שמע המלך אליהם	
דברי הימים ב	דברי הימים ב כד	יח	ויעזבו את בית יהוה אלהי אבותיהם ויעבדו את האשרים ואת העצבים ויהי קצף על יהודה וירושלם באשמתם זאת	
דברי הימים ב	דברי הימים ב כד	יט	וישלח בהם נבאים להשיבם אל יהוה ויעידו בם ולא האזינו	
דברי הימים ב	דברי הימים ב כד	כ	ורוח אלהים לבשה את זכריה בן יהוידע הכהן ויעמד מעל לעם ויאמר להם כה אמר האלהים למה אתם עברים את מצות יהוה ולא תצליחו כי עזבתם את יהוה ויעזב אתכם	
דברי הימים ב	דברי הימים ב כד	כא	ויקשרו עליו וירגמהו אבן במצות המלך בחצר בית יהוה	
דברי הימים ב	דברי הימים ב כד	כב	ולא זכר יואש המלך החסד אשר עשה יהוידע אביו עמו ויהרג את בנו וכמותו אמר ירא יהוה וידרש	
דברי הימים ב	דברי הימים ב כד	כג	ויהי לתקופת השנה עלה עליו חיל ארם ויבאו אל יהודה וירושלם וישחיתו את כל שרי העם מעם וכל שללם שלחו למלך דרמשק	
דברי הימים ב	דברי הימים ב כד	כד	כי במצער אנשים באו חיל ארם ויהוה נתן בידם חיל לרב מאד כי עזבו את יהוה אלהי אבותיהם ואת יואש עשו שפטים	
דברי הימים ב	דברי הימים ב כד	כה	ובלכתם ממנו כי עזבו אתו במחליים רבים התקשרו עליו עבדיו בדמי בני יהוידע הכהן ויהרגהו על מטתו וימת ויקברהו בעיר דויד ולא קברהו בקברות המלכים	
דברי הימים ב	דברי הימים ב כד	כו	ואלה המתקשרים עליו זבד בן שמעת העמונית ויהוזבד בן שמרית המואבית	
דברי הימים ב	דברי הימים ב כד	כז	ובניו ורב המשא עליו ויסוד בית האלהים הנם כתובים על מדרש ספר המלכים וימלך אמציהו בנו תחתיו	
דברי הימים ב	דברי הימים ב כה	א	בן עשרים וחמש שנה מלך אמציהו ועשרים ותשע שנה מלך בירושלם ושם אמו יהועדן מירושלים	
דברי הימים ב	דברי הימים ב כה	ב	ויעש הישר בעיני יהוה רק לא בלבב שלם	
דברי הימים ב	דברי הימים ב כה	ג	ויהי כאשר חזקה הממלכה עליו ויהרג את עבדיו המכים את המלך אביו	
דברי הימים ב	דברי הימים ב כה	ד	ואת בניהם לא המית כי ככתוב בתורה בספר משה אשר צוה יהוה לאמר לא ימותו אבות על בנים ובנים לא ימותו על אבות כי איש בחטאו ימותו	
דברי הימים ב	דברי הימים ב כה	ה	ויקבץ אמציהו את יהודה ויעמידם לבית אבות לשרי האלפים ולשרי המאות לכל יהודה ובנימן ויפקדם למבן עשרים שנה ומעלה וימצאם שלש מאות אלף בחור יוצא צבא אחז רמח וצנה	
דברי הימים ב	דברי הימים ב כה	ו	וישכר מישראל מאה אלף גבור חיל במאה ככר כסף	
דברי הימים ב	דברי הימים ב כה	ז	ואיש האלהים בא אליו לאמר המלך אל יבא עמך צבא ישראל כי אין יהוה עם ישראל כל בני אפרים	
דברי הימים ב	דברי הימים ב כה	ח	כי אם בא אתה עשה חזק למלחמה יכשילך האלהים לפני אויב כי יש כח באלהים לעזור ולהכשיל	
דברי הימים ב	דברי הימים ב כה	ט	ויאמר אמציהו לאיש האלהים ומה לעשות למאת הככר אשר נתתי לגדוד ישראל ויאמר איש האלהים יש ליהוה לתת לך הרבה מזה	
דברי הימים ב	דברי הימים ב כה	י	ויבדילם אמציהו להגדוד אשר בא אליו מאפרים ללכת למקומם ויחר אפם מאד ביהודה וישובו למקומם בחרי אף	
דברי הימים ב	דברי הימים ב כה	יא	ואמציהו התחזק וינהג את עמו וילך גיא המלח ויך את בני שעיר עשרת אלפים	
דברי הימים ב	דברי הימים ב כה	יב	ועשרת אלפים חיים שבו בני יהודה ויביאום לראש הסלע וישליכום מראש הסלע וכלם נבקעו	
דברי הימים ב	דברי הימים ב כה	יג	ובני הגדוד אשר השיב אמציהו מלכת עמו למלחמה ויפשטו בערי יהודה משמרון ועד בית חורון ויכו מהם שלשת אלפים ויבזו בזה רבה	
דברי הימים ב	דברי הימים ב כה	יד	ויהי אחרי בוא אמציהו מהכות את אדומים ויבא את אלהי בני שעיר ויעמידם לו לאלהים ולפניהם ישתחוה ולהם יקטר	
דברי הימים ב	דברי הימים ב כה	טו	ויחר אף יהוה באמציהו וישלח אליו נביא ויאמר לו למה דרשת את אלהי העם אשר לא הצילו את עמם מידך	
דברי הימים ב	דברי הימים ב כה	טז	ויהי בדברו אליו ויאמר לו הליועץ למלך נתנוך חדל לך למה יכוך ויחדל הנביא ויאמר ידעתי כי יעץ אלהים להשחיתך כי עשית זאת ולא שמעת לעצתי	
דברי הימים ב	דברי הימים ב כה	יז	ויועץ אמציהו מלך יהודה וישלח אל יואש בן יהואחז בן יהוא מלך ישראל לאמר לך נתראה פנים	
דברי הימים ב	דברי הימים ב כה	יח	וישלח יואש מלך ישראל אל אמציהו מלך יהודה לאמר החוח אשר בלבנון שלח אל הארז אשר בלבנון לאמר תנה את בתך לבני לאשה ותעבר חית השדה אשר בלבנון ותרמס את החוח	
דברי הימים ב	דברי הימים ב כה	יט	אמרת הנה הכית את אדום ונשאך לבך להכביד עתה שבה בביתך למה תתגרה ברעה ונפלת אתה ויהודה עמך	
דברי הימים ב	דברי הימים ב כה	כ	ולא שמע אמציהו כי מהאלהים היא למען תתם ביד כי דרשו את אלהי אדום	
דברי הימים ב	דברי הימים ב כה	כא	ויעל יואש מלך ישראל ויתראו פנים הוא ואמציהו מלך יהודה בבית שמש אשר ליהודה	
דברי הימים ב	דברי הימים ב כה	כב	וינגף יהודה לפני ישראל וינסו איש לאהליו	
דברי הימים ב	דברי הימים ב כה	כג	ואת אמציהו מלך יהודה בן יואש בן יהואחז תפש יואש מלך ישראל בבית שמש ויביאהו ירושלם ויפרץ בחומת ירושלם משער אפרים עד שער הפונה ארבע מאות אמה	
דברי הימים ב	דברי הימים ב כה	כד	וכל הזהב והכסף ואת כל הכלים הנמצאים בבית האלהים עם עבד אדום ואת אצרות בית המלך ואת בני התערבות וישב שמרון	
דברי הימים ב	דברי הימים ב כה	כה	ויחי אמציהו בן יואש מלך יהודה אחרי מות יואש בן יהואחז מלך ישראל חמש עשרה שנה	
דברי הימים ב	דברי הימים ב כה	כו	ויתר דברי אמציהו הראשנים והאחרונים הלא הנם כתובים על ספר מלכי יהודה וישראל	
דברי הימים ב	דברי הימים ב כה	כז	ומעת אשר סר אמציהו מאחרי יהוה ויקשרו עליו קשר בירושלם וינס לכישה וישלחו אחריו לכישה וימיתהו שם	
דברי הימים ב	דברי הימים ב כה	כח	וישאהו על הסוסים ויקברו אתו עם אבתיו בעיר יהודה	
דברי הימים ב	דברי הימים ב כו	א	ויקחו כל עם יהודה את עזיהו והוא בן שש עשרה שנה וימליכו אתו תחת אביו אמציהו	
דברי הימים ב	דברי הימים ב כו	ב	הוא בנה את אילות וישיבה ליהודה אחרי שכב המלך עם אבתיו	
דברי הימים ב	דברי הימים ב כו	ג	בן שש עשרה שנה עזיהו במלכו וחמשים ושתים שנה מלך בירושלם ושם אמו יכיליה מן ירושלם	
דברי הימים ב	דברי הימים ב כו	ד	ויעש הישר בעיני יהוה ככל אשר עשה אמציהו אביו	
דברי הימים ב	דברי הימים ב כו	ה	ויהי לדרש אלהים בימי זכריהו המבין בראת האלהים ובימי דרשו את יהוה הצליחו האלהים	
דברי הימים ב	דברי הימים ב כו	ו	ויצא וילחם בפלשתים ויפרץ את חומת גת ואת חומת יבנה ואת חומת אשדוד ויבנה ערים באשדוד ובפלשתים	
דברי הימים ב	דברי הימים ב כו	ז	ויעזרהו האלהים על פלשתים ועל הערביים הישבים בגור בעל והמעונים	
דברי הימים ב	דברי הימים ב כו	ח	ויתנו העמונים מנחה לעזיהו וילך שמו עד לבוא מצרים כי החזיק עד למעלה	
דברי הימים ב	דברי הימים ב כו	ט	ויבן עזיהו מגדלים בירושלם על שער הפנה ועל שער הגיא ועל המקצוע ויחזקם	
דברי הימים ב	דברי הימים ב כו	י	ויבן מגדלים במדבר ויחצב ברות רבים כי מקנה רב היה לו ובשפלה ובמישור אכרים וכרמים בהרים ובכרמל כי אהב אדמה היה	
דברי הימים ב	דברי הימים ב כו	יא	ויהי לעזיהו חיל עשה מלחמה יוצאי צבא לגדוד במספר פקדתם ביד יעואל הסופר ומעשיהו השוטר על יד חנניהו משרי המלך	
דברי הימים ב	דברי הימים ב כו	יב	כל מספר ראשי האבות לגבורי חיל אלפים ושש מאות	
דברי הימים ב	דברי הימים ב כו	יג	ועל ידם חיל צבא שלש מאות אלף ושבעת אלפים וחמש מאות עושי מלחמה בכח חיל לעזר למלך על האויב	
דברי הימים ב	דברי הימים ב כו	יד	ויכן להם עזיהו לכל הצבא מגנים ורמחים וכובעים ושרינות וקשתות ולאבני קלעים	
דברי הימים ב	דברי הימים ב כו	טו	ויעש בירושלם חשבנות מחשבת חושב להיות על המגדלים ועל הפנות לירוא בחצים ובאבנים גדלות ויצא שמו עד למרחוק כי הפליא להעזר עד כי חזק	
דברי הימים ב	דברי הימים ב כו	טז	וכחזקתו גבה לבו עד להשחית וימעל ביהוה אלהיו ויבא אל היכל יהוה להקטיר על מזבח הקטרת	
דברי הימים ב	דברי הימים ב כו	יז	ויבא אחריו עזריהו הכהן ועמו כהנים ליהוה שמונים בני חיל	
דברי הימים ב	דברי הימים ב כו	יח	ויעמדו על עזיהו המלך ויאמרו לו לא לך עזיהו להקטיר ליהוה כי לכהנים בני אהרן המקדשים להקטיר צא מן המקדש כי מעלת ולא לך לכבוד מיהוה אלהים	
דברי הימים ב	דברי הימים ב כו	יט	ויזעף עזיהו ובידו מקטרת להקטיר ובזעפו עם הכהנים והצרעת זרחה במצחו לפני הכהנים בבית יהוה מעל למזבח הקטרת	
דברי הימים ב	דברי הימים ב כו	כ	ויפן אליו עזריהו כהן הראש וכל הכהנים והנה הוא מצרע במצחו ויבהלוהו משם וגם הוא נדחף לצאת כי נגעו יהוה	
דברי הימים ב	דברי הימים ב כו	כא	ויהי עזיהו המלך מצרע עד יום מותו וישב בית החפשות מצרע כי נגזר מבית יהוה ויותם בנו על בית המלך שופט את עם הארץ	
דברי הימים ב	דברי הימים ב כו	כב	ויתר דברי עזיהו הראשנים והאחרנים כתב ישעיהו בן אמוץ הנביא	
דברי הימים ב	דברי הימים ב כו	כג	וישכב עזיהו עם אבתיו ויקברו אתו עם אבתיו בשדה הקבורה אשר למלכים כי אמרו מצורע הוא וימלך יותם בנו תחתיו	
דברי הימים ב	דברי הימים ב כז	א	בן עשרים וחמש שנה יותם במלכו ושש עשרה שנה מלך בירושלם ושם אמו ירושה בת צדוק	
דברי הימים ב	דברי הימים ב כז	ב	ויעש הישר בעיני יהוה ככל אשר עשה עזיהו אביו רק לא בא אל היכל יהוה ועוד העם משחיתים	
דברי הימים ב	דברי הימים ב כז	ג	הוא בנה את שער בית יהוה העליון ובחומת העפל בנה לרב	
דברי הימים ב	דברי הימים ב כז	ד	וערים בנה בהר יהודה ובחרשים בנה בירניות ומגדלים	
דברי הימים ב	דברי הימים ב כז	ה	והוא נלחם עם מלך בני עמון ויחזק עליהם ויתנו לו בני עמון בשנה ההיא מאה ככר כסף ועשרת אלפים כרים חטים ושעורים עשרת אלפים זאת השיבו לו בני עמון ובשנה השנית והשלשית	
דברי הימים ב	דברי הימים ב כז	ו	ויתחזק יותם כי הכין דרכיו לפני יהוה אלהיו	
דברי הימים ב	דברי הימים ב כז	ז	ויתר דברי יותם וכל מלחמתיו ודרכיו הנם כתובים על ספר מלכי ישראל ויהודה	
דברי הימים ב	דברי הימים ב כז	ח	בן עשרים וחמש שנה היה במלכו ושש עשרה שנה מלך בירושלם	
דברי הימים ב	דברי הימים ב כז	ט	וישכב יותם עם אבתיו ויקברו אתו בעיר דויד וימלך אחז בנו תחתיו	
דברי הימים ב	דברי הימים ב כח	א	בן עשרים שנה אחז במלכו ושש עשרה שנה מלך בירושלם ולא עשה הישר בעיני יהוה כדויד אביו	
דברי הימים ב	דברי הימים ב כח	ב	וילך בדרכי מלכי ישראל וגם מסכות עשה לבעלים	
דברי הימים ב	דברי הימים ב כח	ג	והוא הקטיר בגיא בן הנם ויבער את בניו באש כתעבות הגוים אשר הריש יהוה מפני בני ישראל	
דברי הימים ב	דברי הימים ב כח	ד	ויזבח ויקטר בבמות ועל הגבעות ותחת כל עץ רענן	
דברי הימים ב	דברי הימים ב כח	ה	ויתנהו יהוה אלהיו ביד מלך ארם ויכו בו וישבו ממנו שביה גדולה ויביאו דרמשק וגם ביד מלך ישראל נתן ויך בו מכה גדולה	
דברי הימים ב	דברי הימים ב כח	ו	ויהרג פקח בן רמליהו ביהודה מאה ועשרים אלף ביום אחד הכל בני חיל בעזבם את יהוה אלהי אבותם	
דברי הימים ב	דברי הימים ב כח	ז	ויהרג זכרי גבור אפרים את מעשיהו בן המלך ואת עזריקם נגיד הבית ואת אלקנה משנה המלך	
דברי הימים ב	דברי הימים ב כח	ח	וישבו בני ישראל מאחיהם מאתים אלף נשים בנים ובנות וגם שלל רב בזזו מהם ויביאו את השלל לשמרון	
דברי הימים ב	דברי הימים ב כח	ט	ושם היה נביא ליהוה עדד שמו ויצא לפני הצבא הבא לשמרון ויאמר להם הנה בחמת יהוה אלהי אבותיכם על יהודה נתנם בידכם ותהרגו בם בזעף עד לשמים הגיע	
דברי הימים ב	דברי הימים ב כח	י	ועתה בני יהודה וירושלם אתם אמרים לכבש לעבדים ולשפחות לכם הלא רק אתם עמכם אשמות ליהוה אלהיכם	
דברי הימים ב	דברי הימים ב כח	יא	ועתה שמעוני והשיבו השביה אשר שביתם מאחיכם כי חרון אף יהוה עליכם	
דברי הימים ב	דברי הימים ב כח	יב	ויקמו אנשים מראשי בני אפרים עזריהו בן יהוחנן ברכיהו בן משלמות ויחזקיהו בן שלם ועמשא בן חדלי על הבאים מן הצבא	
דברי הימים ב	דברי הימים ב כח	יג	ויאמרו להם לא תביאו את השביה הנה כי לאשמת יהוה עלינו אתם אמרים להסיף על חטאתינו ועל אשמתינו כי רבה אשמה לנו וחרון אף על ישראל	
דברי הימים ב	דברי הימים ב כח	יד	ויעזב החלוץ את השביה ואת הבזה לפני השרים וכל הקהל	
דברי הימים ב	דברי הימים ב כח	טו	ויקמו האנשים אשר נקבו בשמות ויחזיקו בשביה וכל מערמיהם הלבישו מן השלל וילבשום וינעלום ויאכלום וישקום ויסכום וינהלום בחמרים לכל כושל ויביאום ירחו עיר התמרים אצל אחיהם וישובו שמרון	
דברי הימים ב	דברי הימים ב כח	טז	בעת ההיא שלח המלך אחז על מלכי אשור לעזר לו	
דברי הימים ב	דברי הימים ב כח	יז	ועוד אדומים באו ויכו ביהודה וישבו שבי	
דברי הימים ב	דברי הימים ב כח	יח	ופלשתים פשטו בערי השפלה והנגב ליהודה וילכדו את בית שמש ואת אילון ואת הגדרות ואת שוכו ובנותיה ואת תמנה ובנותיה ואת גמזו ואת בנתיה וישבו שם	
דברי הימים ב	דברי הימים ב כח	יט	כי הכניע יהוה את יהודה בעבור אחז מלך ישראל כי הפריע ביהודה ומעול מעל ביהוה	
דברי הימים ב	דברי הימים ב כח	כ	ויבא עליו תלגת פלנאסר מלך אשור ויצר לו ולא חזקו	
דברי הימים ב	דברי הימים ב כח	כא	כי חלק אחז את בית יהוה ואת בית המלך והשרים ויתן למלך אשור ולא לעזרה לו	
דברי הימים ב	דברי הימים ב כח	כב	ובעת הצר לו ויוסף למעול ביהוה הוא המלך אחז	
דברי הימים ב	דברי הימים ב כח	כג	ויזבח לאלהי דרמשק המכים בו ויאמר כי אלהי מלכי ארם הם מעזרים אותם להם אזבח ויעזרוני והם היו לו להכשילו ולכל ישראל	
דברי הימים ב	דברי הימים ב כח	כד	ויאסף אחז את כלי בית האלהים ויקצץ את כלי בית האלהים ויסגר את דלתות בית יהוה ויעש לו מזבחות בכל פנה בירושלם	
דברי הימים ב	דברי הימים ב כח	כה	ובכל עיר ועיר ליהודה עשה במות לקטר לאלהים אחרים ויכעס את יהוה אלהי אבתיו	
דברי הימים ב	דברי הימים ב כח	כו	ויתר דבריו וכל דרכיו הראשנים והאחרונים הנם כתובים על ספר מלכי יהודה וישראל	
דברי הימים ב	דברי הימים ב כח	כז	וישכב אחז עם אבתיו ויקברהו בעיר בירושלם כי לא הביאהו לקברי מלכי ישראל וימלך יחזקיהו בנו תחתיו	
דברי הימים ב	דברי הימים ב כט	א	יחזקיהו מלך בן עשרים וחמש שנה ועשרים ותשע שנה מלך בירושלם ושם אמו אביה בת זכריהו	
דברי הימים ב	דברי הימים ב כט	ב	ויעש הישר בעיני יהוה ככל אשר עשה דויד אביו	
דברי הימים ב	דברי הימים ב כט	ג	הוא בשנה הראשונה למלכו בחדש הראשון פתח את דלתות בית יהוה ויחזקם	
דברי הימים ב	דברי הימים ב כט	ד	ויבא את הכהנים ואת הלוים ויאספם לרחוב המזרח	
דברי הימים ב	דברי הימים ב כט	ה	ויאמר להם שמעוני הלוים עתה התקדשו וקדשו את בית יהוה אלהי אבתיכם והוציאו את הנדה מן הקדש	
דברי הימים ב	דברי הימים ב כט	ו	כי מעלו אבתינו ועשו הרע בעיני יהוה אלהינו ויעזבהו ויסבו פניהם ממשכן יהוה ויתנו ערף	
דברי הימים ב	דברי הימים ב כט	ז	גם סגרו דלתות האולם ויכבו את הנרות וקטרת לא הקטירו ועלה לא העלו בקדש לאלהי ישראל	
דברי הימים ב	דברי הימים ב כט	ח	ויהי קצף יהוה על יהודה וירושלם ויתנם לזועה לשמה ולשרקה כאשר אתם ראים בעיניכם	
דברי הימים ב	דברי הימים ב כט	ט	והנה נפלו אבותינו בחרב ובנינו ובנותינו ונשינו בשבי על זאת	
דברי הימים ב	דברי הימים ב כט	י	עתה עם לבבי לכרות ברית ליהוה אלהי ישראל וישב ממנו חרון אפו	
דברי הימים ב	דברי הימים ב כט	יא	בני עתה אל תשלו כי בכם בחר יהוה לעמד לפניו לשרתו ולהיות לו משרתים ומקטרים	
דברי הימים ב	דברי הימים ב כט	יב	ויקמו הלוים מחת בן עמשי ויואל בן עזריהו מן בני הקהתי ומן בני מררי קיש בן עבדי ועזריהו בן יהללאל ומן הגרשני יואח בן זמה ועדן בן יואח	
דברי הימים ב	דברי הימים ב כט	יג	ומן בני אליצפן שמרי ויעואל ומן בני אסף זכריהו ומתניהו	
דברי הימים ב	דברי הימים ב כט	יד	ומן בני הימן יחואל ושמעי ומן בני ידותון שמעיה ועזיאל	
דברי הימים ב	דברי הימים ב כט	טו	ויאספו את אחיהם ויתקדשו ויבאו כמצות המלך בדברי יהוה לטהר בית יהוה	
דברי הימים ב	דברי הימים ב כט	טז	ויבאו הכהנים לפנימה בית יהוה לטהר ויוציאו את כל הטמאה אשר מצאו בהיכל יהוה לחצר בית יהוה ויקבלו הלוים להוציא לנחל קדרון חוצה	
דברי הימים ב	דברי הימים ב כט	יז	ויחלו באחד לחדש הראשון לקדש וביום שמונה לחדש באו לאולם יהוה ויקדשו את בית יהוה לימים שמונה וביום ששה עשר לחדש הראשון כלו	
דברי הימים ב	דברי הימים ב כט	יח	ויבואו פנימה אל חזקיהו המלך ויאמרו טהרנו את כל בית יהוה את מזבח העולה ואת כל כליו ואת שלחן המערכת ואת כל כליו	
דברי הימים ב	דברי הימים ב כט	יט	ואת כל הכלים אשר הזניח המלך אחז במלכותו במעלו הכנו והקדשנו והנם לפני מזבח יהוה	
דברי הימים ב	דברי הימים ב כט	כ	וישכם יחזקיהו המלך ויאסף את שרי העיר ויעל בית יהוה	
דברי הימים ב	דברי הימים ב כט	כא	ויביאו פרים שבעה ואילים שבעה וכבשים שבעה וצפירי עזים שבעה לחטאת על הממלכה ועל המקדש ועל יהודה ויאמר לבני אהרן הכהנים להעלות על מזבח יהוה	
דברי הימים ב	דברי הימים ב כט	כב	וישחטו הבקר ויקבלו הכהנים את הדם ויזרקו המזבחה וישחטו האלים ויזרקו הדם המזבחה וישחטו הכבשים ויזרקו הדם המזבחה	
דברי הימים ב	דברי הימים ב כט	כג	ויגישו את שעירי החטאת לפני המלך והקהל ויסמכו ידיהם עליהם	
דברי הימים ב	דברי הימים ב כט	כד	וישחטום הכהנים ויחטאו את דמם המזבחה לכפר על כל ישראל כי לכל ישראל אמר המלך העולה והחטאת	
דברי הימים ב	דברי הימים ב כט	כה	ויעמד את הלוים בית יהוה במצלתים בנבלים ובכנרות במצות דויד וגד חזה המלך ונתן הנביא כי ביד יהוה המצוה ביד נביאיו	
דברי הימים ב	דברי הימים ב כט	כו	ויעמדו הלוים בכלי דויד והכהנים בחצצרות	
דברי הימים ב	דברי הימים ב כט	כז	ויאמר חזקיהו להעלות העלה להמזבח ובעת החל העולה החל שיר יהוה והחצצרות ועל ידי כלי דויד מלך ישראל	
דברי הימים ב	דברי הימים ב כט	כח	וכל הקהל משתחוים והשיר משורר והחצצרות מחצצרים הכל עד לכלות העלה	
דברי הימים ב	דברי הימים ב כט	כט	וככלות להעלות כרעו המלך וכל הנמצאים אתו וישתחוו	
דברי הימים ב	דברי הימים ב כט	ל	ויאמר יחזקיהו המלך והשרים ללוים להלל ליהוה בדברי דויד ואסף החזה ויהללו עד לשמחה ויקדו וישתחוו	
דברי הימים ב	דברי הימים ב כט	לא	ויען יחזקיהו ויאמר עתה מלאתם ידכם ליהוה גשו והביאו זבחים ותודות לבית יהוה ויביאו הקהל זבחים ותודות וכל נדיב לב עלות	
דברי הימים ב	דברי הימים ב כט	לב	ויהי מספר העלה אשר הביאו הקהל בקר שבעים אילים מאה כבשים מאתים לעלה ליהוה כל אלה	
דברי הימים ב	דברי הימים ב כט	לג	והקדשים בקר שש מאות וצאן שלשת אלפים	
דברי הימים ב	דברי הימים ב כט	לד	רק הכהנים היו למעט ולא יכלו להפשיט את כל העלות ויחזקום אחיהם הלוים עד כלות המלאכה ועד יתקדשו הכהנים כי הלוים ישרי לבב להתקדש מהכהנים	
דברי הימים ב	דברי הימים ב כט	לה	וגם עלה לרב בחלבי השלמים ובנסכים לעלה ותכון עבודת בית יהוה	
דברי הימים ב	דברי הימים ב כט	לו	וישמח יחזקיהו וכל העם על ההכין האלהים לעם כי בפתאם היה הדבר	
דברי הימים ב	דברי הימים ב ל	א	וישלח יחזקיהו על כל ישראל ויהודה וגם אגרות כתב על אפרים ומנשה לבוא לבית יהוה בירושלם לעשות פסח ליהוה אלהי ישראל	
דברי הימים ב	דברי הימים ב ל	ב	ויועץ המלך ושריו וכל הקהל בירושלם לעשות הפסח בחדש השני	
דברי הימים ב	דברי הימים ב ל	ג	כי לא יכלו לעשתו בעת ההיא כי הכהנים לא התקדשו למדי והעם לא נאספו לירושלם	
דברי הימים ב	דברי הימים ב ל	ד	ויישר הדבר בעיני המלך ובעיני כל הקהל	
דברי הימים ב	דברי הימים ב ל	ה	ויעמידו דבר להעביר קול בכל ישראל מבאר שבע ועד דן לבוא לעשות פסח ליהוה אלהי ישראל בירושלם כי לא לרב עשו ככתוב	
דברי הימים ב	דברי הימים ב ל	ו	וילכו הרצים באגרות מיד המלך ושריו בכל ישראל ויהודה וכמצות המלך לאמר בני ישראל שובו אל יהוה אלהי אברהם יצחק וישראל וישב אל הפליטה הנשארת לכם מכף מלכי אשור	
דברי הימים ב	דברי הימים ב ל	ז	ואל תהיו כאבותיכם וכאחיכם אשר מעלו ביהוה אלהי אבותיהם ויתנם לשמה כאשר אתם ראים	
דברי הימים ב	דברי הימים ב ל	ח	עתה אל תקשו ערפכם כאבותיכם תנו יד ליהוה ובאו למקדשו אשר הקדיש לעולם ועבדו את יהוה אלהיכם וישב מכם חרון אפו	
דברי הימים ב	דברי הימים ב ל	ט	כי בשובכם על יהוה אחיכם ובניכם לרחמים לפני שוביהם ולשוב לארץ הזאת כי חנון ורחום יהוה אלהיכם ולא יסיר פנים מכם אם תשובו אליו	
דברי הימים ב	דברי הימים ב ל	י	ויהיו הרצים עברים מעיר לעיר בארץ אפרים ומנשה ועד זבלון ויהיו משחיקים עליהם ומלעגים בם	
דברי הימים ב	דברי הימים ב ל	יא	אך אנשים מאשר ומנשה ומזבלון נכנעו ויבאו לירושלם	
דברי הימים ב	דברי הימים ב ל	יב	גם ביהודה היתה יד האלהים לתת להם לב אחד לעשות מצות המלך והשרים בדבר יהוה	
דברי הימים ב	דברי הימים ב ל	יג	ויאספו ירושלם עם רב לעשות את חג המצות בחדש השני קהל לרב מאד	
דברי הימים ב	דברי הימים ב ל	יד	ויקמו ויסירו את המזבחות אשר בירושלם ואת כל המקטרות הסירו וישליכו לנחל קדרון	
דברי הימים ב	דברי הימים ב ל	טו	וישחטו הפסח בארבעה עשר לחדש השני והכהנים והלוים נכלמו ויתקדשו ויביאו עלות בית יהוה	
דברי הימים ב	דברי הימים ב ל	טז	ויעמדו על עמדם כמשפטם כתורת משה איש האלהים הכהנים זרקים את הדם מיד הלוים	
דברי הימים ב	דברי הימים ב ל	יז	כי רבת בקהל אשר לא התקדשו והלוים על שחיטת הפסחים לכל לא טהור להקדיש ליהוה	
דברי הימים ב	דברי הימים ב ל	יח	כי מרבית העם רבת מאפרים ומנשה יששכר וזבלון לא הטהרו כי אכלו את הפסח בלא ככתוב כי התפלל יחזקיהו עליהם לאמר יהוה הטוב יכפר בעד	
דברי הימים ב	דברי הימים ב ל	יט	כל לבבו הכין לדרוש האלהים יהוה אלהי אבותיו ולא כטהרת הקדש	
דברי הימים ב	דברי הימים ב ל	כ	וישמע יהוה אל יחזקיהו וירפא את העם	
דברי הימים ב	דברי הימים ב ל	כא	ויעשו בני ישראל הנמצאים בירושלם את חג המצות שבעת ימים בשמחה גדולה ומהללים ליהוה יום ביום הלוים והכהנים בכלי עז ליהוה	
דברי הימים ב	דברי הימים ב ל	כב	וידבר יחזקיהו על לב כל הלוים המשכילים שכל טוב ליהוה ויאכלו את המועד שבעת הימים מזבחים זבחי שלמים ומתודים ליהוה אלהי אבותיהם	
דברי הימים ב	דברי הימים ב ל	כג	ויועצו כל הקהל לעשות שבעת ימים אחרים ויעשו שבעת ימים שמחה	
דברי הימים ב	דברי הימים ב ל	כד	כי חזקיהו מלך יהודה הרים לקהל אלף פרים ושבעת אלפים צאן והשרים הרימו לקהל פרים אלף וצאן עשרת אלפים ויתקדשו כהנים לרב	
דברי הימים ב	דברי הימים ב ל	כה	וישמחו כל קהל יהודה והכהנים והלוים וכל הקהל הבאים מישראל והגרים הבאים מארץ ישראל והיושבים ביהודה	
דברי הימים ב	דברי הימים ב ל	כו	ותהי שמחה גדולה בירושלם כי מימי שלמה בן דויד מלך ישראל לא כזאת בירושלם	
דברי הימים ב	דברי הימים ב ל	כז	ויקמו הכהנים הלוים ויברכו את העם וישמע בקולם ותבוא תפלתם למעון קדשו לשמים	
דברי הימים ב	דברי הימים ב לא	א	וככלות כל זאת יצאו כל ישראל הנמצאים לערי יהודה וישברו המצבות ויגדעו האשרים וינתצו את הבמות ואת המזבחת מכל יהודה ובנימן ובאפרים ומנשה עד לכלה וישובו כל בני ישראל איש לאחזתו לעריהם	
דברי הימים ב	דברי הימים ב לא	ב	ויעמד יחזקיהו את מחלקות הכהנים והלוים על מחלקותם איש כפי עבדתו לכהנים וללוים לעלה ולשלמים לשרת ולהדות ולהלל בשערי מחנות יהוה	
דברי הימים ב	דברי הימים ב לא	ג	ומנת המלך מן רכושו לעלות לעלות הבקר והערב והעלות לשבתות ולחדשים ולמעדים ככתוב בתורת יהוה	
דברי הימים ב	דברי הימים ב לא	ד	ויאמר לעם ליושבי ירושלם לתת מנת הכהנים והלוים למען יחזקו בתורת יהוה	
דברי הימים ב	דברי הימים ב לא	ה	וכפרץ הדבר הרבו בני ישראל ראשית דגן תירוש ויצהר ודבש וכל תבואת שדה ומעשר הכל לרב הביאו	
דברי הימים ב	דברי הימים ב לא	ו	ובני ישראל ויהודה היושבים בערי יהודה גם הם מעשר בקר וצאן ומעשר קדשים המקדשים ליהוה אלהיהם הביאו ויתנו ערמות ערמות	
דברי הימים ב	דברי הימים ב לא	ז	בחדש השלשי החלו הערמות ליסוד ובחדש השביעי כלו	
דברי הימים ב	דברי הימים ב לא	ח	ויבאו יחזקיהו והשרים ויראו את הערמות ויברכו את יהוה ואת עמו ישראל	
דברי הימים ב	דברי הימים ב לא	ט	וידרש יחזקיהו על הכהנים והלוים על הערמות	
דברי הימים ב	דברי הימים ב לא	י	ויאמר אליו עזריהו הכהן הראש לבית צדוק ויאמר מהחל התרומה לביא בית יהוה אכול ושבוע והותר עד לרוב כי יהוה ברך את עמו והנותר את ההמון הזה	
דברי הימים ב	דברי הימים ב לא	יא	ויאמר יחזקיהו להכין לשכות בבית יהוה ויכינו	
דברי הימים ב	דברי הימים ב לא	יב	ויביאו את התרומה והמעשר והקדשים באמונה ועליהם נגיד כונניהו הלוי ושמעי אחיהו משנה	
דברי הימים ב	דברי הימים ב לא	יג	ויחיאל ועזזיהו ונחת ועשהאל וירימות ויוזבד ואליאל ויסמכיהו ומחת ובניהו פקידים מיד כונניהו ושמעי אחיו במפקד יחזקיהו המלך ועזריהו נגיד בית האלהים	
דברי הימים ב	דברי הימים ב לא	יד	וקורא בן ימנה הלוי השוער למזרחה על נדבות האלהים לתת תרומת יהוה וקדשי הקדשים	
דברי הימים ב	דברי הימים ב לא	טו	ועל ידו עדן ומנימן וישוע ושמעיהו אמריהו ושכניהו בערי הכהנים באמונה לתת לאחיהם במחלקות כגדול כקטן	
דברי הימים ב	דברי הימים ב לא	טז	מלבד התיחשם לזכרים מבן שלוש שנים ולמעלה לכל הבא לבית יהוה לדבר יום ביומו לעבודתם במשמרותם כמחלקותיהם	
דברי הימים ב	דברי הימים ב לא	יז	ואת התיחש הכהנים לבית אבותיהם והלוים מבן עשרים שנה ולמעלה במשמרותיהם במחלקותיהם	
דברי הימים ב	דברי הימים ב לא	יח	ולהתיחש בכל טפם נשיהם ובניהם ובנותיהם לכל קהל כי באמונתם יתקדשו קדש	
דברי הימים ב	דברי הימים ב לא	יט	ולבני אהרן הכהנים בשדי מגרש עריהם בכל עיר ועיר אנשים אשר נקבו בשמות לתת מנות לכל זכר בכהנים ולכל התיחש בלוים	
דברי הימים ב	דברי הימים ב לא	כ	ויעש כזאת יחזקיהו בכל יהודה ויעש הטוב והישר והאמת לפני יהוה אלהיו	
דברי הימים ב	דברי הימים ב לא	כא	ובכל מעשה אשר החל בעבודת בית האלהים ובתורה ובמצוה לדרש לאלהיו בכל לבבו עשה והצליח	
דברי הימים ב	דברי הימים ב לב	א	אחרי הדברים והאמת האלה בא סנחריב מלך אשור ויבא ביהודה ויחן על הערים הבצרות ויאמר לבקעם אליו	
דברי הימים ב	דברי הימים ב לב	ב	וירא יחזקיהו כי בא סנחריב ופניו למלחמה על ירושלם	
דברי הימים ב	דברי הימים ב לב	ג	ויועץ עם שריו וגבריו לסתום את מימי העינות אשר מחוץ לעיר ויעזרוהו	
דברי הימים ב	דברי הימים ב לב	ד	ויקבצו עם רב ויסתמו את כל המעינות ואת הנחל השוטף בתוך הארץ לאמר למה יבואו מלכי אשור ומצאו מים רבים	
דברי הימים ב	דברי הימים ב לב	ה	ויתחזק ויבן את כל החומה הפרוצה ויעל על המגדלות ולחוצה החומה אחרת ויחזק את המלוא עיר דויד ויעש שלח לרב ומגנים	
דברי הימים ב	דברי הימים ב לב	ו	ויתן שרי מלחמות על העם ויקבצם אליו אל רחוב שער העיר וידבר על לבבם לאמר	
דברי הימים ב	דברי הימים ב לב	ז	חזקו ואמצו אל תיראו ואל תחתו מפני מלך אשור ומלפני כל ההמון אשר עמו כי עמנו רב מעמו	
דברי הימים ב	דברי הימים ב לב	ח	עמו זרוע בשר ועמנו יהוה אלהינו לעזרנו ולהלחם מלחמתנו ויסמכו העם על דברי יחזקיהו מלך יהודה	
דברי הימים ב	דברי הימים ב לב	ט	אחר זה שלח סנחריב מלך אשור עבדיו ירושלימה והוא על לכיש וכל ממשלתו עמו על יחזקיהו מלך יהודה ועל כל יהודה אשר בירושלם לאמר	
דברי הימים ב	דברי הימים ב לב	י	כה אמר סנחריב מלך אשור על מה אתם בטחים וישבים במצור בירושלם	
דברי הימים ב	דברי הימים ב לב	יא	הלא יחזקיהו מסית אתכם לתת אתכם למות ברעב ובצמא לאמר יהוה אלהינו יצילנו מכף מלך אשור	
דברי הימים ב	דברי הימים ב לב	יב	הלא הוא יחזקיהו הסיר את במתיו ואת מזבחתיו ויאמר ליהודה ולירושלם לאמר לפני מזבח אחד תשתחוו ועליו תקטירו	
דברי הימים ב	דברי הימים ב לב	יג	הלא תדעו מה עשיתי אני ואבותי לכל עמי הארצות היכול יכלו אלהי גוי הארצות להציל את ארצם מידי	
דברי הימים ב	דברי הימים ב לב	יד	מי בכל אלהי הגוים האלה אשר החרימו אבותי אשר יכול להציל את עמו מידי כי יוכל אלהיכם להציל אתכם מידי	
דברי הימים ב	דברי הימים ב לב	טו	ועתה אל ישיא אתכם חזקיהו ואל יסית אתכם כזאת ואל תאמינו לו כי לא יוכל כל אלוה כל גוי וממלכה להציל עמו מידי ומיד אבותי אף כי אלהיכם לא יצילו אתכם מידי	
דברי הימים ב	דברי הימים ב לב	טז	ועוד דברו עבדיו על יהוה האלהים ועל יחזקיהו עבדו	
דברי הימים ב	דברי הימים ב לב	יז	וספרים כתב לחרף ליהוה אלהי ישראל ולאמר עליו לאמר כאלהי גוי הארצות אשר לא הצילו עמם מידי כן לא יציל אלהי יחזקיהו עמו מידי	
דברי הימים ב	דברי הימים ב לב	יח	ויקראו בקול גדול יהודית על עם ירושלם אשר על החומה ליראם ולבהלם למען ילכדו את העיר	
דברי הימים ב	דברי הימים ב לב	יט	וידברו אל אלהי ירושלם כעל אלהי עמי הארץ מעשה ידי האדם	
דברי הימים ב	דברי הימים ב לב	כ	ויתפלל יחזקיהו המלך וישעיהו בן אמוץ הנביא על זאת ויזעקו השמים	
דברי הימים ב	דברי הימים ב לב	כא	וישלח יהוה מלאך ויכחד כל גבור חיל ונגיד ושר במחנה מלך אשור וישב בבשת פנים לארצו ויבא בית אלהיו ומיציאו מעיו שם הפילהו בחרב	
דברי הימים ב	דברי הימים ב לב	כב	ויושע יהוה את יחזקיהו ואת ישבי ירושלם מיד סנחריב מלך אשור ומיד כל וינהלם מסביב	
דברי הימים ב	דברי הימים ב לב	כג	ורבים מביאים מנחה ליהוה לירושלם ומגדנות ליחזקיהו מלך יהודה וינשא לעיני כל הגוים מאחרי כן	
דברי הימים ב	דברי הימים ב לב	כד	בימים ההם חלה יחזקיהו עד למות ויתפלל אל יהוה ויאמר לו ומופת נתן לו	
דברי הימים ב	דברי הימים ב לב	כה	ולא כגמל עליו השיב יחזקיהו כי גבה לבו ויהי עליו קצף ועל יהודה וירושלם	
דברי הימים ב	דברי הימים ב לב	כו	ויכנע יחזקיהו בגבה לבו הוא וישבי ירושלם ולא בא עליהם קצף יהוה בימי יחזקיהו	
דברי הימים ב	דברי הימים ב לב	כז	ויהי ליחזקיהו עשר וכבוד הרבה מאד ואצרות עשה לו לכסף ולזהב ולאבן יקרה ולבשמים ולמגנים ולכל כלי חמדה	
דברי הימים ב	דברי הימים ב לב	כח	ומסכנות לתבואת דגן ותירוש ויצהר וארות לכל בהמה ובהמה ועדרים לאורות	
דברי הימים ב	דברי הימים ב לב	כט	וערים עשה לו ומקנה צאן ובקר לרב כי נתן לו אלהים רכוש רב מאד	
דברי הימים ב	דברי הימים ב לב	ל	והוא יחזקיהו סתם את מוצא מימי גיחון העליון ויישרם למטה מערבה לעיר דויד ויצלח יחזקיהו בכל מעשהו	
דברי הימים ב	דברי הימים ב לב	לא	וכן במליצי שרי בבל המשלחים עליו לדרש המופת אשר היה בארץ עזבו האלהים לנסותו לדעת כל בלבבו	
דברי הימים ב	דברי הימים ב לב	לב	ויתר דברי יחזקיהו וחסדיו הנם כתובים בחזון ישעיהו בן אמוץ הנביא על ספר מלכי יהודה וישראל	
דברי הימים ב	דברי הימים ב לב	לג	וישכב יחזקיהו עם אבתיו ויקברהו במעלה קברי בני דויד וכבוד עשו לו במותו כל יהודה וישבי ירושלם וימלך מנשה בנו תחתיו	
דברי הימים ב	דברי הימים ב לג	א	בן שתים עשרה שנה מנשה במלכו וחמשים וחמש שנה מלך בירושלם	
דברי הימים ב	דברי הימים ב לג	ב	ויעש הרע בעיני יהוה כתועבות הגוים אשר הוריש יהוה מפני בני ישראל	
דברי הימים ב	דברי הימים ב לג	ג	וישב ויבן את הבמות אשר נתץ יחזקיהו אביו ויקם מזבחות לבעלים ויעש אשרות וישתחו לכל צבא השמים ויעבד אתם	
דברי הימים ב	דברי הימים ב לג	ד	ובנה מזבחות בבית יהוה אשר אמר יהוה בירושלם יהיה שמי לעולם	
דברי הימים ב	דברי הימים ב לג	ה	ויבן מזבחות לכל צבא השמים בשתי חצרות בית יהוה	
דברי הימים ב	דברי הימים ב לג	ו	והוא העביר את בניו באש בגי בן הנם ועונן ונחש וכשף ועשה אוב וידעוני הרבה לעשות הרע בעיני יהוה להכעיסו	
דברי הימים ב	דברי הימים ב לג	ז	וישם את פסל הסמל אשר עשה בבית האלהים אשר אמר אלהים אל דויד ואל שלמה בנו בבית הזה ובירושלם אשר בחרתי מכל שבטי ישראל אשים את שמי לעילום	
דברי הימים ב	דברי הימים ב לג	ח	ולא אוסיף להסיר את רגל ישראל מעל האדמה אשר העמדתי לאבתיכם רק אם ישמרו לעשות את כל אשר צויתים לכל התורה והחקים והמשפטים ביד משה	
דברי הימים ב	דברי הימים ב לג	ט	ויתע מנשה את יהודה וישבי ירושלם לעשות רע מן הגוים אשר השמיד יהוה מפני בני ישראל	
דברי הימים ב	דברי הימים ב לג	י	וידבר יהוה אל מנשה ואל עמו ולא הקשיבו	
דברי הימים ב	דברי הימים ב לג	יא	ויבא יהוה עליהם את שרי הצבא אשר למלך אשור וילכדו את מנשה בחחים ויאסרהו בנחשתים ויוליכהו בבלה	
דברי הימים ב	דברי הימים ב לג	יב	וכהצר לו חלה את פני יהוה אלהיו ויכנע מאד מלפני אלהי אבתיו	
דברי הימים ב	דברי הימים ב לג	יג	ויתפלל אליו ויעתר לו וישמע תחנתו וישיבהו ירושלם למלכותו וידע מנשה כי יהוה הוא האלהים	
דברי הימים ב	דברי הימים ב לג	יד	ואחרי כן בנה חומה חיצונה לעיר דויד מערבה לגיחון בנחל ולבוא בשער הדגים וסבב לעפל ויגביהה מאד וישם שרי חיל בכל הערים הבצרות ביהודה	
דברי הימים ב	דברי הימים ב לג	טו	ויסר את אלהי הנכר ואת הסמל מבית יהוה וכל המזבחות אשר בנה בהר בית יהוה ובירושלם וישלך חוצה לעיר	
דברי הימים ב	דברי הימים ב לג	טז	ויכן את מזבח יהוה ויזבח עליו זבחי שלמים ותודה ויאמר ליהודה לעבוד את יהוה אלהי ישראל	
דברי הימים ב	דברי הימים ב לג	יז	אבל עוד העם זבחים בבמות רק ליהוה אלהיהם	
דברי הימים ב	דברי הימים ב לג	יח	ויתר דברי מנשה ותפלתו אל אלהיו ודברי החזים המדברים אליו בשם יהוה אלהי ישראל הנם על דברי מלכי ישראל	
דברי הימים ב	דברי הימים ב לג	יט	ותפלתו והעתר לו וכל חטאתו ומעלו והמקמות אשר בנה בהם במות והעמיד האשרים והפסלים לפני הכנעו הנם כתובים על דברי חוזי	
דברי הימים ב	דברי הימים ב לג	כ	וישכב מנשה עם אבתיו ויקברהו ביתו וימלך אמון בנו תחתיו	
דברי הימים ב	דברי הימים ב לג	כא	בן עשרים ושתים שנה אמון במלכו ושתים שנים מלך בירושלם	
דברי הימים ב	דברי הימים ב לג	כב	ויעש הרע בעיני יהוה כאשר עשה מנשה אביו ולכל הפסילים אשר עשה מנשה אביו זבח אמון ויעבדם	
דברי הימים ב	דברי הימים ב לג	כג	ולא נכנע מלפני יהוה כהכנע מנשה אביו כי הוא אמון הרבה אשמה	
דברי הימים ב	דברי הימים ב לג	כד	ויקשרו עליו עבדיו וימיתהו בביתו	
דברי הימים ב	דברי הימים ב לג	כה	ויכו עם הארץ את כל הקשרים על המלך אמון וימליכו עם הארץ את יאשיהו בנו תחתיו	
דברי הימים ב	דברי הימים ב לד	א	בן שמונה שנים יאשיהו במלכו ושלשים ואחת שנה מלך בירושלם	
דברי הימים ב	דברי הימים ב לד	ב	ויעש הישר בעיני יהוה וילך בדרכי דויד אביו ולא סר ימין ושמאול	
דברי הימים ב	דברי הימים ב לד	ג	ובשמונה שנים למלכו והוא עודנו נער החל לדרוש לאלהי דויד אביו ובשתים עשרה שנה החל לטהר את יהודה וירושלם מן הבמות והאשרים והפסלים והמסכות	
דברי הימים ב	דברי הימים ב לד	ד	וינתצו לפניו את מזבחות הבעלים והחמנים אשר למעלה מעליהם גדע והאשרים והפסלים והמסכות שבר והדק ויזרק על פני הקברים הזבחים להם	
דברי הימים ב	דברי הימים ב לד	ה	ועצמות כהנים שרף על מזבחותים ויטהר את יהודה ואת ירושלם	
דברי הימים ב	דברי הימים ב לד	ו	ובערי מנשה ואפרים ושמעון ועד נפתלי בהר בתיהם סביב	
דברי הימים ב	דברי הימים ב לד	ז	וינתץ את המזבחות ואת האשרים והפסלים כתת להדק וכל החמנים גדע בכל ארץ ישראל וישב לירושלם	
דברי הימים ב	דברי הימים ב לד	ח	ובשנת שמונה עשרה למלכו לטהר הארץ והבית שלח את שפן בן אצליהו ואת מעשיהו שר העיר ואת יואח בן יואחז המזכיר לחזק את בית יהוה אלהיו	
דברי הימים ב	דברי הימים ב לד	ט	ויבאו אל חלקיהו הכהן הגדול ויתנו את הכסף המובא בית אלהים אשר אספו הלוים שמרי הסף מיד מנשה ואפרים ומכל שארית ישראל ומכל יהודה ובנימן וישבי ירושלם	
דברי הימים ב	דברי הימים ב לד	י	ויתנו על יד עשה המלאכה המפקדים בבית יהוה ויתנו אתו עושי המלאכה אשר עשים בבית יהוה לבדוק ולחזק הבית	
דברי הימים ב	דברי הימים ב לד	יא	ויתנו לחרשים ולבנים לקנות אבני מחצב ועצים למחברות ולקרות את הבתים אשר השחיתו מלכי יהודה	
דברי הימים ב	דברי הימים ב לד	יב	והאנשים עשים באמונה במלאכה ועליהם מפקדים יחת ועבדיהו הלוים מן בני מררי וזכריה ומשלם מן בני הקהתים לנצח והלוים כל מבין בכלי שיר	
דברי הימים ב	דברי הימים ב לד	יג	ועל הסבלים ומנצחים לכל עשה מלאכה לעבודה ועבודה ומהלוים סופרים ושטרים ושוערים	
דברי הימים ב	דברי הימים ב לד	יד	ובהוציאם את הכסף המובא בית יהוה מצא חלקיהו הכהן את ספר תורת יהוה ביד משה	
דברי הימים ב	דברי הימים ב לד	טו	ויען חלקיהו ויאמר אל שפן הסופר ספר התורה מצאתי בבית יהוה ויתן חלקיהו את הספר אל שפן	
דברי הימים ב	דברי הימים ב לד	טז	ויבא שפן את הספר אל המלך וישב עוד את המלך דבר לאמר כל אשר נתן ביד עבדיך הם עשים	
דברי הימים ב	דברי הימים ב לד	יז	ויתיכו את הכסף הנמצא בבית יהוה ויתנוהו על יד המפקדים ועל יד עושי המלאכה	
דברי הימים ב	דברי הימים ב לד	יח	ויגד שפן הסופר למלך לאמר ספר נתן לי חלקיהו הכהן ויקרא בו שפן לפני המלך	
דברי הימים ב	דברי הימים ב לד	יט	ויהי כשמע המלך את דברי התורה ויקרע את בגדיו	
דברי הימים ב	דברי הימים ב לד	כ	ויצו המלך את חלקיהו ואת אחיקם בן שפן ואת עבדון בן מיכה ואת שפן הסופר ואת עשיה עבד המלך לאמר	
דברי הימים ב	דברי הימים ב לד	כא	לכו דרשו את יהוה בעדי ובעד הנשאר בישראל וביהודה על דברי הספר אשר נמצא כי גדולה חמת יהוה אשר נתכה בנו על אשר לא שמרו אבותינו את דבר יהוה לעשות ככל הכתוב על הספר הזה	
דברי הימים ב	דברי הימים ב לד	כב	וילך חלקיהו ואשר המלך אל חלדה הנביאה אשת שלם בן תוקהת בן חסרה שומר הבגדים והיא יושבת בירושלם במשנה וידברו אליה כזאת	
דברי הימים ב	דברי הימים ב לד	כג	ותאמר להם כה אמר יהוה אלהי ישראל אמרו לאיש אשר שלח אתכם אלי	
דברי הימים ב	דברי הימים ב לד	כד	כה אמר יהוה הנני מביא רעה על המקום הזה ועל יושביו את כל האלות הכתובות על הספר אשר קראו לפני מלך יהודה	
דברי הימים ב	דברי הימים ב לד	כה	תחת אשר עזבוני ויקטירו לאלהים אחרים למען הכעיסני בכל מעשי ידיהם ותתך חמתי במקום הזה ולא תכבה	
דברי הימים ב	דברי הימים ב לד	כו	ואל מלך יהודה השלח אתכם לדרוש ביהוה כה תאמרו אליו כה אמר יהוה אלהי ישראל הדברים אשר שמעת	
דברי הימים ב	דברי הימים ב לד	כז	יען רך לבבך ותכנע מלפני אלהים בשמעך את דבריו על המקום הזה ועל ישביו ותכנע לפני ותקרע את בגדיך ותבך לפני וגם אני שמעתי נאם יהוה	
דברי הימים ב	דברי הימים ב לד	כח	הנני אספך אל אבתיך ונאספת אל קברתיך בשלום ולא תראינה עיניך בכל הרעה אשר אני מביא על המקום הזה ועל ישביו וישיבו את המלך דבר	
דברי הימים ב	דברי הימים ב לד	כט	וישלח המלך ויאסף את כל זקני יהודה וירושלם	
דברי הימים ב	דברי הימים ב לד	ל	ויעל המלך בית יהוה וכל איש יהודה וישבי ירושלם והכהנים והלוים וכל העם מגדול ועד קטן ויקרא באזניהם את כל דברי ספר הברית הנמצא בית יהוה	
דברי הימים ב	דברי הימים ב לד	לא	ויעמד המלך על עמדו ויכרת את הברית לפני יהוה ללכת אחרי יהוה ולשמור את מצותיו ועדותיו וחקיו בכל לבבו ובכל נפשו לעשות את דברי הברית הכתובים על הספר הזה	
דברי הימים ב	דברי הימים ב לד	לב	ויעמד את כל הנמצא בירושלם ובנימן ויעשו ישבי ירושלם כברית אלהים אלהי אבותיהם	
דברי הימים ב	דברי הימים ב לד	לג	ויסר יאשיהו את כל התועבות מכל הארצות אשר לבני ישראל ויעבד את כל הנמצא בישראל לעבוד את יהוה אלהיהם כל ימיו לא סרו מאחרי יהוה אלהי אבותיהם	
דברי הימים ב	דברי הימים ב לה	א	ויעש יאשיהו בירושלם פסח ליהוה וישחטו הפסח בארבעה עשר לחדש הראשון	
דברי הימים ב	דברי הימים ב לה	ב	ויעמד הכהנים על משמרותם ויחזקם לעבודת בית יהוה	
דברי הימים ב	דברי הימים ב לה	ג	ויאמר ללוים המבונים לכל ישראל הקדושים ליהוה תנו את ארון הקדש בבית אשר בנה שלמה בן דויד מלך ישראל אין לכם משא בכתף עתה עבדו את יהוה אלהיכם ואת עמו ישראל	
דברי הימים ב	דברי הימים ב לה	ד	והכונו לבית אבותיכם כמחלקותיכם בכתב דויד מלך ישראל ובמכתב שלמה בנו	
דברי הימים ב	דברי הימים ב לה	ה	ועמדו בקדש לפלגות בית האבות לאחיכם בני העם וחלקת בית אב ללוים	
דברי הימים ב	דברי הימים ב לה	ו	ושחטו הפסח והתקדשו והכינו לאחיכם לעשות כדבר יהוה ביד משה	
דברי הימים ב	דברי הימים ב לה	ז	וירם יאשיהו לבני העם צאן כבשים ובני עזים הכל לפסחים לכל הנמצא למספר שלשים אלף ובקר שלשת אלפים אלה מרכוש המלך	
דברי הימים ב	דברי הימים ב לה	ח	ושריו לנדבה לעם לכהנים וללוים הרימו חלקיה וזכריהו ויחיאל נגידי בית האלהים לכהנים נתנו לפסחים אלפים ושש מאות ובקר שלש מאות	
דברי הימים ב	דברי הימים ב לה	ט	וכונניהו ושמעיהו ונתנאל אחיו וחשביהו ויעיאל ויוזבד שרי הלוים הרימו ללוים לפסחים חמשת אלפים ובקר חמש מאות	
דברי הימים ב	דברי הימים ב לה	י	ותכון העבודה ויעמדו הכהנים על עמדם והלוים על מחלקותם כמצות המלך	
דברי הימים ב	דברי הימים ב לה	יא	וישחטו הפסח ויזרקו הכהנים מידם והלוים מפשיטים	
דברי הימים ב	דברי הימים ב לה	יב	ויסירו העלה לתתם למפלגות לבית אבות לבני העם להקריב ליהוה ככתוב בספר משה וכן לבקר	
דברי הימים ב	דברי הימים ב לה	יג	ויבשלו הפסח באש כמשפט והקדשים בשלו בסירות ובדודים ובצלחות ויריצו לכל בני העם	
דברי הימים ב	דברי הימים ב לה	יד	ואחר הכינו להם ולכהנים כי הכהנים בני אהרן בהעלות העולה והחלבים עד לילה והלוים הכינו להם ולכהנים בני אהרן	
דברי הימים ב	דברי הימים ב לה	טו	והמשררים בני אסף על מעמדם כמצות דויד ואסף והימן וידתון חוזה המלך והשערים לשער ושער אין להם לסור מעל עבדתם כי אחיהם הלוים הכינו להם	
דברי הימים ב	דברי הימים ב לה	טז	ותכון כל עבודת יהוה ביום ההוא לעשות הפסח והעלות עלות על מזבח יהוה כמצות המלך יאשיהו	
דברי הימים ב	דברי הימים ב לה	יז	ויעשו בני ישראל הנמצאים את הפסח בעת ההיא ואת חג המצות שבעת ימים	
דברי הימים ב	דברי הימים ב לה	יח	ולא נעשה פסח כמהו בישראל מימי שמואל הנביא וכל מלכי ישראל לא עשו כפסח אשר עשה יאשיהו והכהנים והלוים וכל יהודה וישראל הנמצא ויושבי ירושלם	
דברי הימים ב	דברי הימים ב לה	יט	בשמונה עשרה שנה למלכות יאשיהו נעשה הפסח הזה	
דברי הימים ב	דברי הימים ב לה	כ	אחרי כל זאת אשר הכין יאשיהו את הבית עלה נכו מלך מצרים להלחם בכרכמיש על פרת ויצא לקראתו יאשיהו	
דברי הימים ב	דברי הימים ב לה	כא	וישלח אליו מלאכים לאמר מה לי ולך מלך יהודה לא עליך אתה היום כי אל בית מלחמתי ואלהים אמר לבהלני חדל לך מאלהים אשר עמי ואל ישחיתך	
דברי הימים ב	דברי הימים ב לה	כב	ולא הסב יאשיהו פניו ממנו כי להלחם בו התחפש ולא שמע אל דברי נכו מפי אלהים ויבא להלחם בבקעת מגדו	
דברי הימים ב	דברי הימים ב לה	כג	וירו הירים למלך יאשיהו ויאמר המלך לעבדיו העבירוני כי החליתי מאד	
דברי הימים ב	דברי הימים ב לה	כד	ויעבירהו עבדיו מן המרכבה וירכיבהו על רכב המשנה אשר לו ויוליכהו ירושלם וימת ויקבר בקברות אבתיו וכל יהודה וירושלם מתאבלים על יאשיהו	
דברי הימים ב	דברי הימים ב לה	כה	ויקונן ירמיהו על יאשיהו ויאמרו כל השרים והשרות בקינותיהם על יאשיהו עד היום ויתנום לחק על ישראל והנם כתובים על הקינות	
דברי הימים ב	דברי הימים ב לה	כו	ויתר דברי יאשיהו וחסדיו ככתוב בתורת יהוה	
דברי הימים ב	דברי הימים ב לה	כז	ודבריו הראשנים והאחרנים הנם כתובים על ספר מלכי ישראל ויהודה	
דברי הימים ב	דברי הימים ב לו	א	ויקחו עם הארץ את יהואחז בן יאשיהו וימליכהו תחת אביו בירושלם	
דברי הימים ב	דברי הימים ב לו	ב	בן שלוש ועשרים שנה יואחז במלכו ושלשה חדשים מלך בירושלם	
דברי הימים ב	דברי הימים ב לו	ג	ויסירהו מלך מצרים בירושלם ויענש את הארץ מאה ככר כסף וככר זהב	
דברי הימים ב	דברי הימים ב לו	ד	וימלך מלך מצרים את אליקים אחיו על יהודה וירושלם ויסב את שמו יהויקים ואת יואחז אחיו לקח נכו ויביאהו מצרימה	
דברי הימים ב	דברי הימים ב לו	ה	בן עשרים וחמש שנה יהויקים במלכו ואחת עשרה שנה מלך בירושלם ויעש הרע בעיני יהוה אלהיו	
דברי הימים ב	דברי הימים ב לו	ו	עליו עלה נבוכדנאצר מלך בבל ויאסרהו בנחשתים להליכו בבלה	
דברי הימים ב	דברי הימים ב לו	ז	ומכלי בית יהוה הביא נבוכדנאצר לבבל ויתנם בהיכלו בבבל	
דברי הימים ב	דברי הימים ב לו	ח	ויתר דברי יהויקים ותעבתיו אשר עשה והנמצא עליו הנם כתובים על ספר מלכי ישראל ויהודה וימלך יהויכין בנו תחתיו	
דברי הימים ב	דברי הימים ב לו	ט	בן שמונה שנים יהויכין במלכו ושלשה חדשים ועשרת ימים מלך בירושלם ויעש הרע בעיני יהוה	
דברי הימים ב	דברי הימים ב לו	י	ולתשובת השנה שלח המלך נבוכדנאצר ויבאהו בבלה עם כלי חמדת בית יהוה וימלך את צדקיהו אחיו על יהודה וירושלם	
דברי הימים ב	דברי הימים ב לו	יא	בן עשרים ואחת שנה צדקיהו במלכו ואחת עשרה שנה מלך בירושלם	
דברי הימים ב	דברי הימים ב לו	יב	ויעש הרע בעיני יהוה אלהיו לא נכנע מלפני ירמיהו הנביא מפי יהוה	
דברי הימים ב	דברי הימים ב לו	יג	וגם במלך נבוכדנאצר מרד אשר השביעו באלהים ויקש את ערפו ויאמץ את לבבו משוב אל יהוה אלהי ישראל	
דברי הימים ב	דברי הימים ב לו	יד	גם כל שרי הכהנים והעם הרבו למעול מעל ככל תעבות הגוים ויטמאו את בית יהוה אשר הקדיש בירושלם	
דברי הימים ב	דברי הימים ב לו	טו	וישלח יהוה אלהי אבותיהם עליהם ביד מלאכיו השכם ושלוח כי חמל על עמו ועל מעונו	
דברי הימים ב	דברי הימים ב לו	טז	ויהיו מלעבים במלאכי האלהים ובוזים דבריו ומתעתעים בנבאיו עד עלות חמת יהוה בעמו עד לאין מרפא	
דברי הימים ב	דברי הימים ב לו	יז	ויעל עליהם את מלך כשדיים ויהרג בחוריהם בחרב בבית מקדשם ולא חמל על בחור ובתולה זקן וישש הכל נתן בידו	
דברי הימים ב	דברי הימים ב לו	יח	וכל כלי בית האלהים הגדלים והקטנים ואצרות בית יהוה ואצרות המלך ושריו הכל הביא בבל	
דברי הימים ב	דברי הימים ב לו	יט	וישרפו את בית האלהים וינתצו את חומת ירושלם וכל ארמנותיה שרפו באש וכל כלי מחמדיה להשחית	
דברי הימים ב	דברי הימים ב לו	כ	ויגל השארית מן החרב אל בבל ויהיו לו ולבניו לעבדים עד מלך מלכות פרס	
דברי הימים ב	דברי הימים ב לו	כא	למלאות דבר יהוה בפי ירמיהו עד רצתה הארץ את שבתותיה כל ימי השמה שבתה למלאות שבעים שנה	
דברי הימים ב	דברי הימים ב לו	כב	ובשנת אחת לכורש מלך פרס לכלות דבר יהוה בפי ירמיהו העיר יהוה את רוח כורש מלך פרס ויעבר קול בכל מלכותו וגם במכתב לאמר	
דברי הימים ב	דברי הימים ב לו	כג	כה אמר כורש מלך פרס כל ממלכות הארץ נתן לי יהוה אלהי השמים והוא פקד עלי לבנות לו בית בירושלם אשר ביהודה מי בכם מכל עמו יהוה אלהיו עמו ויעל	
תהלים	תהלים א	א	אשרי האיש אשר לא הלך בעצת רשעים ובדרך חטאים לא עמד ובמושב לצים לא ישב	
תהלים	תהלים א	ב	כי אם בתורת יהוה חפצו ובתורתו יהגה יומם ולילה	
תהלים	תהלים א	ג	והיה כעץ שתול על פלגי מים אשר פריו יתן בעתו ועלהו לא יבול וכל אשר יעשה יצליח	
תהלים	תהלים א	ד	לא כן הרשעים כי אם כמץ אשר תדפנו רוח	
תהלים	תהלים א	ה	על כן לא יקמו רשעים במשפט וחטאים בעדת צדיקים	
תהלים	תהלים א	ו	כי יודע יהוה דרך צדיקים ודרך רשעים תאבד	
תהלים	תהלים ב	א	למה רגשו גוים ולאמים יהגו ריק	
תהלים	תהלים ב	ב	יתיצבו מלכי ארץ ורוזנים נוסדו יחד על יהוה ועל משיחו	
תהלים	תהלים ב	ג	ננתקה את מוסרותימו ונשליכה ממנו עבתימו	
תהלים	תהלים ב	ד	יושב בשמים ישחק אדני ילעג למו	
תהלים	תהלים ב	ה	אז ידבר אלימו באפו ובחרונו יבהלמו	
תהלים	תהלים ב	ו	ואני נסכתי מלכי על ציון הר קדשי	
תהלים	תהלים ב	ז	אספרה אל חק יהוה אמר אלי בני אתה אני היום ילדתיך	
תהלים	תהלים ב	ח	שאל ממני ואתנה גוים נחלתך ואחזתך אפסי ארץ	
תהלים	תהלים ב	ט	תרעם בשבט ברזל ככלי יוצר תנפצם	
תהלים	תהלים ב	י	ועתה מלכים השכילו הוסרו שפטי ארץ	
תהלים	תהלים ב	יא	עבדו את יהוה ביראה וגילו ברעדה	
תהלים	תהלים ב	יב	נשקו בר פן יאנף ותאבדו דרך כי יבער כמעט אפו אשרי כל חוסי בו	
תהלים	תהלים ג	א	מזמור לדוד בברחו מפני אבשלום בנו	
תהלים	תהלים ג	ב	יהוה מה רבו צרי רבים קמים עלי	
תהלים	תהלים ג	ג	רבים אמרים לנפשי אין ישועתה לו באלהים סלה	
תהלים	תהלים ג	ד	ואתה יהוה מגן בעדי כבודי ומרים ראשי	
תהלים	תהלים ג	ה	קולי אל יהוה אקרא ויענני מהר קדשו סלה	
תהלים	תהלים ג	ו	אני שכבתי ואישנה הקיצותי כי יהוה יסמכני	
תהלים	תהלים ג	ז	לא אירא מרבבות עם אשר סביב שתו עלי	
תהלים	תהלים ג	ח	קומה יהוה הושיעני אלהי כי הכית את כל איבי לחי שני רשעים שברת	
תהלים	תהלים ג	ט	ליהוה הישועה על עמך ברכתך סלה	
תהלים	תהלים ד	א	למנצח בנגינות מזמור לדוד	
תהלים	תהלים ד	ב	בקראי ענני אלהי צדקי בצר הרחבת לי חנני ושמע תפלתי	
תהלים	תהלים ד	ג	בני איש עד מה כבודי לכלמה תאהבון ריק תבקשו כזב סלה	
תהלים	תהלים ד	ד	ודעו כי הפלה יהוה חסיד לו יהוה ישמע בקראי אליו	
תהלים	תהלים ד	ה	רגזו ואל תחטאו אמרו בלבבכם על משכבכם ודמו סלה	
תהלים	תהלים ד	ו	זבחו זבחי צדק ובטחו אל יהוה	
תהלים	תהלים ד	ז	רבים אמרים מי יראנו טוב נסה עלינו אור פניך יהוה	
תהלים	תהלים ד	ח	נתתה שמחה בלבי מעת דגנם ותירושם רבו	
תהלים	תהלים ד	ט	בשלום יחדו אשכבה ואישן כי אתה יהוה לבדד לבטח תושיבני	
תהלים	תהלים ה	א	למנצח אל הנחילות מזמור לדוד	
תהלים	תהלים ה	ב	אמרי האזינה יהוה בינה הגיגי	
תהלים	תהלים ה	ג	הקשיבה לקול שועי מלכי ואלהי כי אליך אתפלל	
תהלים	תהלים ה	ד	יהוה בקר תשמע קולי בקר אערך לך ואצפה	
תהלים	תהלים ה	ה	כי לא אל חפץ רשע אתה לא יגרך רע	
תהלים	תהלים ה	ו	לא יתיצבו הוללים לנגד עיניך שנאת כל פעלי און	
תהלים	תהלים ה	ז	תאבד דברי כזב איש דמים ומרמה יתעב יהוה	
תהלים	תהלים ה	ח	ואני ברב חסדך אבוא ביתך אשתחוה אל היכל קדשך ביראתך	
תהלים	תהלים ה	ט	יהוה נחני בצדקתך למען שוררי הושר לפני דרכך	
תהלים	תהלים ה	י	כי אין בפיהו נכונה קרבם הוות קבר פתוח גרונם לשונם יחליקון	
תהלים	תהלים ה	יא	האשימם אלהים יפלו ממעצותיהם ברב פשעיהם הדיחמו כי מרו בך	
תהלים	תהלים ה	יב	וישמחו כל חוסי בך לעולם ירננו ותסך עלימו ויעלצו בך אהבי שמך	
תהלים	תהלים ה	יג	כי אתה תברך צדיק יהוה כצנה רצון תעטרנו	
תהלים	תהלים ו	א	למנצח בנגינות על השמינית מזמור לדוד	
תהלים	תהלים ו	ב	יהוה אל באפך תוכיחני ואל בחמתך תיסרני	
תהלים	תהלים ו	ג	חנני יהוה כי אמלל אני רפאני יהוה כי נבהלו עצמי	
תהלים	תהלים ו	ד	ונפשי נבהלה מאד ואת יהוה עד מתי	
תהלים	תהלים ו	ה	שובה יהוה חלצה נפשי הושיעני למען חסדך	
תהלים	תהלים ו	ו	כי אין במות זכרך בשאול מי יודה לך	
תהלים	תהלים ו	ז	יגעתי באנחתי אשחה בכל לילה מטתי בדמעתי ערשי אמסה	
תהלים	תהלים ו	ח	עששה מכעס עיני עתקה בכל צוררי	
תהלים	תהלים ו	ט	סורו ממני כל פעלי און כי שמע יהוה קול בכיי	
תהלים	תהלים ו	י	שמע יהוה תחנתי יהוה תפלתי יקח	
תהלים	תהלים ו	יא	יבשו ויבהלו מאד כל איבי ישבו יבשו רגע	
תהלים	תהלים ז	א	שגיון לדוד אשר שר ליהוה על דברי כוש בן ימיני	
תהלים	תהלים ז	ב	יהוה אלהי בך חסיתי הושיעני מכל רדפי והצילני	
תהלים	תהלים ז	ג	פן יטרף כאריה נפשי פרק ואין מציל	
תהלים	תהלים ז	ד	יהוה אלהי אם עשיתי זאת אם יש עול בכפי	
תהלים	תהלים ז	ה	אם גמלתי שולמי רע ואחלצה צוררי ריקם	
תהלים	תהלים ז	ו	ירדף אויב נפשי וישג וירמס לארץ חיי וכבודי לעפר ישכן סלה	
תהלים	תהלים ז	ז	קומה יהוה באפך הנשא בעברות צוררי ועורה אלי משפט צוית	
תהלים	תהלים ז	ח	ועדת לאמים תסובבך ועליה למרום שובה	
תהלים	תהלים ז	ט	יהוה ידין עמים שפטני יהוה כצדקי וכתמי עלי	
תהלים	תהלים ז	י	יגמר נא רע רשעים ותכונן צדיק ובחן לבות וכליות אלהים צדיק	
תהלים	תהלים ז	יא	מגני על אלהים מושיע ישרי לב	
תהלים	תהלים ז	יב	אלהים שופט צדיק ואל זעם בכל יום	
תהלים	תהלים ז	יג	אם לא ישוב חרבו ילטוש קשתו דרך ויכוננה	
תהלים	תהלים ז	יד	ולו הכין כלי מות חציו לדלקים יפעל	
תהלים	תהלים ז	טו	הנה יחבל און והרה עמל וילד שקר	
תהלים	תהלים ז	טז	בור כרה ויחפרהו ויפל בשחת יפעל	
תהלים	תהלים ז	יז	ישוב עמלו בראשו ועל קדקדו חמסו ירד	
תהלים	תהלים ז	יח	אודה יהוה כצדקו ואזמרה שם יהוה עליון	
תהלים	תהלים ח	א	למנצח על הגתית מזמור לדוד	
תהלים	תהלים ח	ב	יהוה אדנינו מה אדיר שמך בכל הארץ אשר תנה הודך על השמים	
תהלים	תהלים ח	ג	מפי עוללים וינקים יסדת עז למען צורריך להשבית אויב ומתנקם	
תהלים	תהלים ח	ד	כי אראה שמיך מעשי אצבעתיך ירח וכוכבים אשר כוננתה	
תהלים	תהלים ח	ה	מה אנוש כי תזכרנו ובן אדם כי תפקדנו	
תהלים	תהלים ח	ו	ותחסרהו מעט מאלהים וכבוד והדר תעטרהו	
תהלים	תהלים ח	ז	תמשילהו במעשי ידיך כל שתה תחת רגליו	
תהלים	תהלים ח	ח	צנה ואלפים כלם וגם בהמות שדי	
תהלים	תהלים ח	ט	צפור שמים ודגי הים עבר ארחות ימים	
תהלים	תהלים ח	י	יהוה אדנינו מה אדיר שמך בכל הארץ	
תהלים	תהלים ט	א	למנצח עלמות לבן מזמור לדוד	
תהלים	תהלים ט	ב	אודה יהוה בכל לבי אספרה כל נפלאותיך	
תהלים	תהלים ט	ג	אשמחה ואעלצה בך אזמרה שמך עליון	
תהלים	תהלים ט	ד	בשוב אויבי אחור יכשלו ויאבדו מפניך	
תהלים	תהלים ט	ה	כי עשית משפטי ודיני ישבת לכסא שופט צדק	
תהלים	תהלים ט	ו	גערת גוים אבדת רשע שמם מחית לעולם ועד	
תהלים	תהלים ט	ז	האויב תמו חרבות לנצח וערים נתשת אבד זכרם המה	
תהלים	תהלים ט	ח	ויהוה לעולם ישב כונן למשפט כסאו	
תהלים	תהלים ט	ט	והוא ישפט תבל בצדק ידין לאמים במישרים	
תהלים	תהלים ט	י	ויהי יהוה משגב לדך משגב לעתות בצרה	
תהלים	תהלים ט	יא	ויבטחו בך יודעי שמך כי לא עזבת דרשיך יהוה	
תהלים	תהלים ט	יב	זמרו ליהוה ישב ציון הגידו בעמים עלילותיו	
תהלים	תהלים ט	יג	כי דרש דמים אותם זכר לא שכח צעקת עניים	
תהלים	תהלים ט	יד	חננני יהוה ראה עניי משנאי מרוממי משערי מות	
תהלים	תהלים ט	טו	למען אספרה כל תהלתיך בשערי בת ציון אגילה בישועתך	
תהלים	תהלים ט	טז	טבעו גוים בשחת עשו ברשת זו טמנו נלכדה רגלם	
תהלים	תהלים ט	יז	נודע יהוה משפט עשה בפעל כפיו נוקש רשע הגיון סלה	
תהלים	תהלים ט	יח	ישובו רשעים לשאולה כל גוים שכחי אלהים	
תהלים	תהלים ט	יט	כי לא לנצח ישכח אביון תקות ענוים תאבד לעד	
תהלים	תהלים ט	כ	קומה יהוה אל יעז אנוש ישפטו גוים על פניך	
תהלים	תהלים ט	כא	שיתה יהוה מורה להם ידעו גוים אנוש המה סלה	
תהלים	תהלים י	א	למה יהוה תעמד ברחוק תעלים לעתות בצרה	
תהלים	תהלים י	ב	בגאות רשע ידלק עני יתפשו במזמות זו חשבו	
תהלים	תהלים י	ג	כי הלל רשע על תאות נפשו ובצע ברך נאץ יהוה	
תהלים	תהלים י	ד	רשע כגבה אפו בל ידרש אין אלהים כל מזמותיו	
תהלים	תהלים י	ה	יחילו דרכו בכל עת מרום משפטיך מנגדו כל צורריו יפיח בהם	
תהלים	תהלים י	ו	אמר בלבו בל אמוט לדר ודר אשר לא ברע	
תהלים	תהלים י	ז	אלה פיהו מלא ומרמות ותך תחת לשונו עמל ואון	
תהלים	תהלים י	ח	ישב במארב חצרים במסתרים יהרג נקי עיניו לחלכה יצפנו	
תהלים	תהלים י	ט	יארב במסתר כאריה בסכה יארב לחטוף עני יחטף עני במשכו ברשתו	
תהלים	תהלים י	י	ודכה ישח ונפל בעצומיו חלכאים	
תהלים	תהלים י	יא	אמר בלבו שכח אל הסתיר פניו בל ראה לנצח	
תהלים	תהלים י	יב	קומה יהוה אל נשא ידך אל תשכח עניים	
תהלים	תהלים י	יג	על מה נאץ רשע אלהים אמר בלבו לא תדרש	
תהלים	תהלים י	יד	ראתה כי אתה עמל וכעס תביט לתת בידך עליך יעזב חלכה יתום אתה היית עוזר	
תהלים	תהלים י	טו	שבר זרוע רשע ורע תדרוש רשעו בל תמצא	
תהלים	תהלים י	טז	יהוה מלך עולם ועד אבדו גוים מארצו	
תהלים	תהלים י	יז	תאות ענוים שמעת יהוה תכין לבם תקשיב אזנך	
תהלים	תהלים י	יח	לשפט יתום ודך בל יוסיף עוד לערץ אנוש מן הארץ	
תהלים	תהלים יא	א	למנצח לדוד ביהוה חסיתי איך תאמרו לנפשי נודו הרכם צפור	
תהלים	תהלים יא	ב	כי הנה הרשעים ידרכון קשת כוננו חצם על יתר לירות במו אפל לישרי לב	
תהלים	תהלים יא	ג	כי השתות יהרסון צדיק מה פעל	
תהלים	תהלים יא	ד	יהוה בהיכל קדשו יהוה בשמים כסאו עיניו יחזו עפעפיו יבחנו בני אדם	
תהלים	תהלים יא	ה	יהוה צדיק יבחן ורשע ואהב חמס שנאה נפשו	
תהלים	תהלים יא	ו	ימטר על רשעים פחים אש וגפרית ורוח זלעפות מנת כוסם	
תהלים	תהלים יא	ז	כי צדיק יהוה צדקות אהב ישר יחזו פנימו	
תהלים	תהלים יב	א	למנצח על השמינית מזמור לדוד	
תהלים	תהלים יב	ב	הושיעה יהוה כי גמר חסיד כי פסו אמונים מבני אדם	
תהלים	תהלים יב	ג	שוא ידברו איש את רעהו שפת חלקות בלב ולב ידברו	
תהלים	תהלים יב	ד	יכרת יהוה כל שפתי חלקות לשון מדברת גדלות	
תהלים	תהלים יב	ה	אשר אמרו ללשננו נגביר שפתינו אתנו מי אדון לנו	
תהלים	תהלים יב	ו	משד עניים מאנקת אביונים עתה אקום יאמר יהוה אשית בישע יפיח לו	
תהלים	תהלים יב	ז	אמרות יהוה אמרות טהרות כסף צרוף בעליל לארץ מזקק שבעתים	
תהלים	תהלים יב	ח	אתה יהוה תשמרם תצרנו מן הדור זו לעולם	
תהלים	תהלים יב	ט	סביב רשעים יתהלכון כרם זלות לבני אדם	
תהלים	תהלים יג	א	למנצח מזמור לדוד	
תהלים	תהלים יג	ב	עד אנה יהוה תשכחני נצח עד אנה תסתיר את פניך ממני	
תהלים	תהלים יג	ג	עד אנה אשית עצות בנפשי יגון בלבבי יומם עד אנה ירום איבי עלי	
תהלים	תהלים יג	ד	הביטה ענני יהוה אלהי האירה עיני פן אישן המות	
תהלים	תהלים יג	ה	פן יאמר איבי יכלתיו צרי יגילו כי אמוט	
תהלים	תהלים יג	ו	ואני בחסדך בטחתי יגל לבי בישועתך אשירה ליהוה כי גמל עלי	
תהלים	תהלים יד	א	למנצח לדוד אמר נבל בלבו אין אלהים השחיתו התעיבו עלילה אין עשה טוב	
תהלים	תהלים יד	ב	יהוה משמים השקיף על בני אדם לראות היש משכיל דרש את אלהים	
תהלים	תהלים יד	ג	הכל סר יחדו נאלחו אין עשה טוב אין גם אחד	
תהלים	תהלים יד	ד	הלא ידעו כל פעלי און אכלי עמי אכלו לחם יהוה לא קראו	
תהלים	תהלים יד	ה	שם פחדו פחד כי אלהים בדור צדיק	
תהלים	תהלים יד	ו	עצת עני תבישו כי יהוה מחסהו	
תהלים	תהלים יד	ז	מי יתן מציון ישועת ישראל בשוב יהוה שבות עמו יגל יעקב ישמח ישראל	
תהלים	תהלים טו	א	מזמור לדוד יהוה מי יגור באהלך מי ישכן בהר קדשך	
תהלים	תהלים טו	ב	הולך תמים ופעל צדק ודבר אמת בלבבו	
תהלים	תהלים טו	ג	לא רגל על לשנו לא עשה לרעהו רעה וחרפה לא נשא על קרבו	
תהלים	תהלים טו	ד	נבזה בעיניו נמאס ואת יראי יהוה יכבד נשבע להרע ולא ימר	
תהלים	תהלים טו	ה	כספו לא נתן בנשך ושחד על נקי לא לקח עשה אלה לא ימוט לעולם	
תהלים	תהלים טז	א	מכתם לדוד שמרני אל כי חסיתי בך	
תהלים	תהלים טז	ב	אמרת ליהוה אדני אתה טובתי בל עליך	
תהלים	תהלים טז	ג	לקדושים אשר בארץ המה ואדירי כל חפצי בם	
תהלים	תהלים טז	ד	ירבו עצבותם אחר מהרו בל אסיך נסכיהם מדם ובל אשא את שמותם על שפתי	
תהלים	תהלים טז	ה	יהוה מנת חלקי וכוסי אתה תומיך גורלי	
תהלים	תהלים טז	ו	חבלים נפלו לי בנעמים אף נחלת שפרה עלי	
תהלים	תהלים טז	ז	אברך את יהוה אשר יעצני אף לילות יסרוני כליותי	
תהלים	תהלים טז	ח	שויתי יהוה לנגדי תמיד כי מימיני בל אמוט	
תהלים	תהלים טז	ט	לכן שמח לבי ויגל כבודי אף בשרי ישכן לבטח	
תהלים	תהלים טז	י	כי לא תעזב נפשי לשאול לא תתן חסידך לראות שחת	
תהלים	תהלים טז	יא	תודיעני ארח חיים שבע שמחות את פניך נעמות בימינך נצח	
תהלים	תהלים יז	א	תפלה לדוד שמעה יהוה צדק הקשיבה רנתי האזינה תפלתי בלא שפתי מרמה	
תהלים	תהלים יז	ב	מלפניך משפטי יצא עיניך תחזינה מישרים	
תהלים	תהלים יז	ג	בחנת לבי פקדת לילה צרפתני בל תמצא זמתי בל יעבר פי	
תהלים	תהלים יז	ד	לפעלות אדם בדבר שפתיך אני שמרתי ארחות פריץ	
תהלים	תהלים יז	ה	תמך אשרי במעגלותיך בל נמוטו פעמי	
תהלים	תהלים יז	ו	אני קראתיך כי תענני אל הט אזנך לי שמע אמרתי	
תהלים	תהלים יז	ז	הפלה חסדיך מושיע חוסים ממתקוממים בימינך	
תהלים	תהלים יז	ח	שמרני כאישון בת עין בצל כנפיך תסתירני	
תהלים	תהלים יז	ט	מפני רשעים זו שדוני איבי בנפש יקיפו עלי	
תהלים	תהלים יז	י	חלבמו סגרו פימו דברו בגאות	
תהלים	תהלים יז	יא	אשרינו עתה סבבוני עיניהם ישיתו לנטות בארץ	
תהלים	תהלים יז	יב	דמינו כאריה יכסוף לטרוף וככפיר ישב במסתרים	
תהלים	תהלים יז	יג	קומה יהוה קדמה פניו הכריעהו פלטה נפשי מרשע חרבך	
תהלים	תהלים יז	יד	ממתים ידך יהוה ממתים מחלד חלקם בחיים וצפינך תמלא בטנם ישבעו בנים והניחו יתרם לעולליהם	
תהלים	תהלים יז	טו	אני בצדק אחזה פניך אשבעה בהקיץ תמונתך	
תהלים	תהלים יח	א	למנצח לעבד יהוה לדוד אשר דבר ליהוה את דברי השירה הזאת ביום הציל יהוה אותו מכף כל איביו ומיד שאול	
תהלים	תהלים יח	ב	ויאמר ארחמך יהוה חזקי	
תהלים	תהלים יח	ג	יהוה סלעי ומצודתי ומפלטי אלי צורי אחסה בו מגני וקרן ישעי משגבי	
תהלים	תהלים יח	ד	מהלל אקרא יהוה ומן איבי אושע	
תהלים	תהלים יח	ה	אפפוני חבלי מות ונחלי בליעל יבעתוני	
תהלים	תהלים יח	ו	חבלי שאול סבבוני קדמוני מוקשי מות	
תהלים	תהלים יח	ז	בצר לי אקרא יהוה ואל אלהי אשוע ישמע מהיכלו קולי ושועתי לפניו תבוא באזניו	
תהלים	תהלים יח	ח	ותגעש ותרעש הארץ ומוסדי הרים ירגזו ויתגעשו כי חרה לו	
תהלים	תהלים יח	ט	עלה עשן באפו ואש מפיו תאכל גחלים בערו ממנו	
תהלים	תהלים יח	י	ויט שמים וירד וערפל תחת רגליו	
תהלים	תהלים יח	יא	וירכב על כרוב ויעף וידא על כנפי רוח	
תהלים	תהלים יח	יב	ישת חשך סתרו סביבותיו סכתו חשכת מים עבי שחקים	
תהלים	תהלים יח	יג	מנגה נגדו עביו עברו ברד וגחלי אש	
תהלים	תהלים יח	יד	וירעם בשמים יהוה ועליון יתן קלו ברד וגחלי אש	
תהלים	תהלים יח	טו	וישלח חציו ויפיצם וברקים רב ויהמם	
תהלים	תהלים יח	טז	ויראו אפיקי מים ויגלו מוסדות תבל מגערתך יהוה מנשמת רוח אפך	
תהלים	תהלים יח	יז	ישלח ממרום יקחני ימשני ממים רבים	
תהלים	תהלים יח	יח	יצילני מאיבי עז ומשנאי כי אמצו ממני	
תהלים	תהלים יח	יט	יקדמוני ביום אידי ויהי יהוה למשען לי	
תהלים	תהלים יח	כ	ויוציאני למרחב יחלצני כי חפץ בי	
תהלים	תהלים יח	כא	יגמלני יהוה כצדקי כבר ידי ישיב לי	
תהלים	תהלים יח	כב	כי שמרתי דרכי יהוה ולא רשעתי מאלהי	
תהלים	תהלים יח	כג	כי כל משפטיו לנגדי וחקתיו לא אסיר מני	
תהלים	תהלים יח	כד	ואהי תמים עמו ואשתמר מעוני	
תהלים	תהלים יח	כה	וישב יהוה לי כצדקי כבר ידי לנגד עיניו	
תהלים	תהלים יח	כו	עם חסיד תתחסד עם גבר תמים תתמם	
תהלים	תהלים יח	כז	עם נבר תתברר ועם עקש תתפתל	
תהלים	תהלים יח	כח	כי אתה עם עני תושיע ועינים רמות תשפיל	
תהלים	תהלים יח	כט	כי אתה תאיר נרי יהוה אלהי יגיה חשכי	
תהלים	תהלים יח	ל	כי בך ארץ גדוד ובאלהי אדלג שור	
תהלים	תהלים יח	לא	האל תמים דרכו אמרת יהוה צרופה מגן הוא לכל החסים בו	
תהלים	תהלים יח	לב	כי מי אלוה מבלעדי יהוה ומי צור זולתי אלהינו	
תהלים	תהלים יח	לג	האל המאזרני חיל ויתן תמים דרכי	
תהלים	תהלים יח	לד	משוה רגלי כאילות ועל במתי יעמידני	
תהלים	תהלים יח	לה	מלמד ידי למלחמה ונחתה קשת נחושה זרועתי	
תהלים	תהלים יח	לו	ותתן לי מגן ישעך וימינך תסעדני וענותך תרבני	
תהלים	תהלים יח	לז	תרחיב צעדי תחתי ולא מעדו קרסלי	
תהלים	תהלים יח	לח	ארדוף אויבי ואשיגם ולא אשוב עד כלותם	
תהלים	תהלים יח	לט	אמחצם ולא יכלו קום יפלו תחת רגלי	
תהלים	תהלים יח	מ	ותאזרני חיל למלחמה תכריע קמי תחתי	
תהלים	תהלים יח	מא	ואיבי נתתה לי ערף ומשנאי אצמיתם	
תהלים	תהלים יח	מב	ישועו ואין מושיע על יהוה ולא ענם	
תהלים	תהלים יח	מג	ואשחקם כעפר על פני רוח כטיט חוצות אריקם	
תהלים	תהלים יח	מד	תפלטני מריבי עם תשימני לראש גוים עם לא ידעתי יעבדוני	
תהלים	תהלים יח	מה	לשמע אזן ישמעו לי בני נכר יכחשו לי	
תהלים	תהלים יח	מו	בני נכר יבלו ויחרגו ממסגרותיהם	
תהלים	תהלים יח	מז	חי יהוה וברוך צורי וירום אלוהי ישעי	
תהלים	תהלים יח	מח	האל הנותן נקמות לי וידבר עמים תחתי	
תהלים	תהלים יח	מט	מפלטי מאיבי אף מן קמי תרוממני מאיש חמס תצילני	
תהלים	תהלים יח	נ	על כן אודך בגוים יהוה ולשמך אזמרה	
תהלים	תהלים יח	נא	מגדל ישועות מלכו ועשה חסד למשיחו לדוד ולזרעו עד עולם	
תהלים	תהלים יט	א	למנצח מזמור לדוד	
תהלים	תהלים יט	ב	השמים מספרים כבוד אל ומעשה ידיו מגיד הרקיע	
תהלים	תהלים יט	ג	יום ליום יביע אמר ולילה ללילה יחוה דעת	
תהלים	תהלים יט	ד	אין אמר ואין דברים בלי נשמע קולם	
תהלים	תהלים יט	ה	בכל הארץ יצא קום ובקצה תבל מליהם לשמש שם אהל בהם	
תהלים	תהלים יט	ו	והוא כחתן יצא מחפתו ישיש כגבור לרוץ ארח	
תהלים	תהלים יט	ז	מקצה השמים מוצאו ותקופתו על קצותם ואין נסתר מחמתו	
תהלים	תהלים יט	ח	תורת יהוה תמימה משיבת נפש עדות יהוה נאמנה מחכימת פתי	
תהלים	תהלים יט	ט	פקודי יהוה ישרים משמחי לב מצות יהוה ברה מאירת עינים	
תהלים	תהלים יט	י	יראת יהוה טהורה עומדת לעד משפטי יהוה אמת צדקו יחדו	
תהלים	תהלים יט	יא	הנחמדים מזהב ומפז רב ומתוקים מדבש ונפת צופים	
תהלים	תהלים יט	יב	גם עבדך נזהר בהם בשמרם עקב רב	
תהלים	תהלים יט	יג	שגיאות מי יבין מנסתרות נקני	
תהלים	תהלים יט	יד	גם מזדים חשך עבדך אל ימשלו בי אז איתם ונקיתי מפשע רב	
תהלים	תהלים יט	טו	יהיו לרצון אמרי פי והגיון לבי לפניך יהוה צורי וגאלי	
תהלים	תהלים כ	א	למנצח מזמור לדוד	
תהלים	תהלים כ	ב	יענך יהוה ביום צרה ישגבך שם אלהי יעקב	
תהלים	תהלים כ	ג	ישלח עזרך מקדש ומציון יסעדך	
תהלים	תהלים כ	ד	יזכר כל מנחתך ועולתך ידשנה סלה	
תהלים	תהלים כ	ה	יתן לך כלבבך וכל עצתך ימלא	
תהלים	תהלים כ	ו	נרננה בישועתך ובשם אלהינו נדגל ימלא יהוה כל משאלותיך	
תהלים	תהלים כ	ז	עתה ידעתי כי הושיע יהוה משיחו יענהו משמי קדשו בגברות ישע ימינו	
תהלים	תהלים כ	ח	אלה ברכב ואלה בסוסים ואנחנו בשם יהוה אלהינו נזכיר	
תהלים	תהלים כ	ט	המה כרעו ונפלו ואנחנו קמנו ונתעודד	
תהלים	תהלים כ	י	יהוה הושיעה המלך יעננו ביום קראנו	
תהלים	תהלים כא	א	למנצח מזמור לדוד	
תהלים	תהלים כא	ב	יהוה בעזך ישמח מלך ובישועתך מה יגיל מאד	
תהלים	תהלים כא	ג	תאות לבו נתתה לו וארשת שפתיו בל מנעת סלה	
תהלים	תהלים כא	ד	כי תקדמנו ברכות טוב תשית לראשו עטרת פז	
תהלים	תהלים כא	ה	חיים שאל ממך נתתה לו ארך ימים עולם ועד	
תהלים	תהלים כא	ו	גדול כבודו בישועתך הוד והדר תשוה עליו	
תהלים	תהלים כא	ז	כי תשיתהו ברכות לעד תחדהו בשמחה את פניך	
תהלים	תהלים כא	ח	כי המלך בטח ביהוה ובחסד עליון בל ימוט	
תהלים	תהלים כא	ט	תמצא ידך לכל איביך ימינך תמצא שנאיך	
תהלים	תהלים כא	י	תשיתמו כתנור אש לעת פניך יהוה באפו יבלעם ותאכלם אש	
תהלים	תהלים כא	יא	פרימו מארץ תאבד וזרעם מבני אדם	
תהלים	תהלים כא	יב	כי נטו עליך רעה חשבו מזמה בל יוכלו	
תהלים	תהלים כא	יג	כי תשיתמו שכם במיתריך תכונן על פניהם	
תהלים	תהלים כא	יד	רומה יהוה בעזך נשירה ונזמרה גבורתך	
תהלים	תהלים כב	א	למנצח על אילת השחר מזמור לדוד	
תהלים	תהלים כב	ב	אלי אלי למה עזבתני רחוק מישועתי דברי שאגתי	
תהלים	תהלים כב	ג	אלהי אקרא יומם ולא תענה ולילה ולא דומיה לי	
תהלים	תהלים כב	ד	ואתה קדוש יושב תהלות ישראל	
תהלים	תהלים כב	ה	בך בטחו אבתינו בטחו ותפלטמו	
תהלים	תהלים כב	ו	אליך זעקו ונמלטו בך בטחו ולא בושו	
תהלים	תהלים כב	ז	ואנכי תולעת ולא איש חרפת אדם ובזוי עם	
תהלים	תהלים כב	ח	כל ראי ילעגו לי יפטירו בשפה יניעו ראש	
תהלים	תהלים כב	ט	גל אל יהוה יפלטהו יצילהו כי חפץ בו	
תהלים	תהלים כב	י	כי אתה גחי מבטן מבטיחי על שדי אמי	
תהלים	תהלים כב	יא	עליך השלכתי מרחם מבטן אמי אלי אתה	
תהלים	תהלים כב	יב	אל תרחק ממני כי צרה קרובה כי אין עוזר	
תהלים	תהלים כב	יג	סבבוני פרים רבים אבירי בשן כתרוני	
תהלים	תהלים כב	יד	פצו עלי פיהם אריה טרף ושאג	
תהלים	תהלים כב	טו	כמים נשפכתי והתפרדו כל עצמותי היה לבי כדונג נמס בתוך מעי	
תהלים	תהלים כב	טז	יבש כחרש כחי ולשוני מדבק מלקוחי ולעפר מות תשפתני	
תהלים	תהלים כב	יז	כי סבבוני כלבים עדת מרעים הקיפוני כארי ידי ורגלי	
תהלים	תהלים כב	יח	אספר כל עצמותי המה יביטו יראו בי	
תהלים	תהלים כב	יט	יחלקו בגדי להם ועל לבושי יפילו גורל	
תהלים	תהלים כב	כ	ואתה יהוה אל תרחק אילותי לעזרתי חושה	
תהלים	תהלים כב	כא	הצילה מחרב נפשי מיד כלב יחידתי	
תהלים	תהלים כב	כב	הושיעני מפי אריה ומקרני רמים עניתני	
תהלים	תהלים כב	כג	אספרה שמך לאחי בתוך קהל אהללך	
תהלים	תהלים כב	כד	יראי יהוה הללוהו כל זרע יעקב כבדוהו וגורו ממנו כל זרע ישראל	
תהלים	תהלים כב	כה	כי לא בזה ולא שקץ ענות עני ולא הסתיר פניו ממנו ובשועו אליו שמע	
תהלים	תהלים כב	כו	מאתך תהלתי בקהל רב נדרי אשלם נגד יראיו	
תהלים	תהלים כב	כז	יאכלו ענוים וישבעו יהללו יהוה דרשיו יחי לבבכם לעד	
תהלים	תהלים כב	כח	יזכרו וישבו אל יהוה כל אפסי ארץ וישתחוו לפניך כל משפחות גוים	
תהלים	תהלים כב	כט	כי ליהוה המלוכה ומשל בגוים	
תהלים	תהלים כב	ל	אכלו וישתחוו כל דשני ארץ לפניו יכרעו כל יורדי עפר ונפשו לא חיה	
תהלים	תהלים כב	לא	זרע יעבדנו יספר לאדני לדור	
תהלים	תהלים כב	לב	יבאו ויגידו צדקתו לעם נולד כי עשה	
תהלים	תהלים כג	א	מזמור לדוד יהוה רעי לא אחסר	
תהלים	תהלים כג	ב	בנאות דשא ירביצני על מי מנחות ינהלני	
תהלים	תהלים כג	ג	נפשי ישובב ינחני במעגלי צדק למען שמו	
תהלים	תהלים כג	ד	גם כי אלך בגיא צלמות לא אירא רע כי אתה עמדי שבטך ומשענתך המה ינחמני	
תהלים	תהלים כג	ה	תערך לפני שלחן נגד צררי דשנת בשמן ראשי כוסי רויה	
תהלים	תהלים כג	ו	אך טוב וחסד ירדפוני כל ימי חיי ושבתי בבית יהוה לארך ימים	
תהלים	תהלים כד	א	לדוד מזמור ליהוה הארץ ומלואה תבל וישבי בה	
תהלים	תהלים כד	ב	כי הוא על ימים יסדה ועל נהרות יכוננה	
תהלים	תהלים כד	ג	מי יעלה בהר יהוה ומי יקום במקום קדשו	
תהלים	תהלים כד	ד	נקי כפים ובר לבב אשר לא נשא לשוא נפשי ולא נשבע למרמה	
תהלים	תהלים כד	ה	ישא ברכה מאת יהוה וצדקה מאלהי ישעו	
תהלים	תהלים כד	ו	זה דור דרשו מבקשי פניך יעקב סלה	
תהלים	תהלים כד	ז	שאו שערים ראשיכם והנשאו פתחי עולם ויבוא מלך הכבוד	
תהלים	תהלים כד	ח	מי זה מלך הכבוד יהוה עזוז וגבור יהוה גבור מלחמה	
תהלים	תהלים כד	ט	שאו שערים ראשיכם ושאו פתחי עולם ויבא מלך הכבוד	
תהלים	תהלים כד	י	מי הוא זה מלך הכבוד יהוה צבאות הוא מלך הכבוד סלה	
תהלים	תהלים כה	א	לדוד אליך יהוה נפשי אשא	
תהלים	תהלים כה	ב	אלהי בך בטחתי אל אבושה אל יעלצו איבי לי	
תהלים	תהלים כה	ג	גם כל קויך לא יבשו יבשו הבוגדים ריקם	
תהלים	תהלים כה	ד	דרכיך יהוה הודיעני ארחותיך למדני	
תהלים	תהלים כה	ה	הדריכני באמתך ולמדני כי אתה אלהי ישעי אותך קויתי כל היום	
תהלים	תהלים כה	ו	זכר רחמיך יהוה וחסדיך כי מעולם המה	
תהלים	תהלים כה	ז	חטאות נעורי ופשעי אל תזכר כחסדך זכר לי אתה למען טובך יהוה	
תהלים	תהלים כה	ח	טוב וישר יהוה על כן יורה חטאים בדרך	
תהלים	תהלים כה	ט	ידרך ענוים במשפט וילמד ענוים דרכו	
תהלים	תהלים כה	י	כל ארחות יהוה חסד ואמת לנצרי בריתו ועדתיו	
תהלים	תהלים כה	יא	למען שמך יהוה וסלחת לעוני כי רב הוא	
תהלים	תהלים כה	יב	מי זה האיש ירא יהוה יורנו בדרך יבחר	
תהלים	תהלים כה	יג	נפשו בטוב תלין וזרעו יירש ארץ	
תהלים	תהלים כה	יד	סוד יהוה ליראיו ובריתו להודיעם	
תהלים	תהלים כה	טו	עיני תמיד אל יהוה כי הוא יוציא מרשת רגלי	
תהלים	תהלים כה	טז	פנה אלי וחנני כי יחיד ועני אני	
תהלים	תהלים כה	יז	צרות לבבי הרחיבו ממצוקותי הוציאני	
תהלים	תהלים כה	יח	ראה עניי ועמלי ושא לכל חטאותי	
תהלים	תהלים כה	יט	ראה אויבי כי רבו ושנאת חמס שנאוני	
תהלים	תהלים כה	כ	שמרה נפשי והצילני אל אבוש כי חסיתי בך	
תהלים	תהלים כה	כא	תם וישר יצרוני כי קויתיך	
תהלים	תהלים כה	כב	פדה אלהים את ישראל מכל צרותיו	
תהלים	תהלים כו	א	לדוד שפטני יהוה כי אני בתמי הלכתי וביהוה בטחתי לא אמעד	
תהלים	תהלים כו	ב	בחנני יהוה ונסני צרופה כליותי ולבי	
תהלים	תהלים כו	ג	כי חסדך לנגד עיני והתהלכתי באמתך	
תהלים	תהלים כו	ד	לא ישבתי עם מתי שוא ועם נעלמים לא אבוא	
תהלים	תהלים כו	ה	שנאתי קהל מרעים ועם רשעים לא אשב	
תהלים	תהלים כו	ו	ארחץ בנקיון כפי ואסבבה את מזבחך יהוה	
תהלים	תהלים כו	ז	לשמע בקול תודה ולספר כל נפלאותיך	
תהלים	תהלים כו	ח	יהוה אהבתי מעון ביתך ומקום משכן כבודך	
תהלים	תהלים כו	ט	אל תאסף עם חטאים נפשי ועם אנשי דמים חיי	
תהלים	תהלים כו	י	אשר בידיהם זמה וימינם מלאה שחד	
תהלים	תהלים כו	יא	ואני בתמי אלך פדני וחנני	
תהלים	תהלים כו	יב	רגלי עמדה במישור במקהלים אברך יהוה	
תהלים	תהלים כז	א	לדוד יהוה אורי וישעי ממי אירא יהוה מעוז חיי ממי אפחד	
תהלים	תהלים כז	ב	בקרב עלי מרעים לאכל את בשרי צרי ואיבי לי המה כשלו ונפלו	
תהלים	תהלים כז	ג	אם תחנה עלי מחנה לא יירא לבי אם תקום עלי מלחמה בזאת אני בוטח	
תהלים	תהלים כז	ד	אחת שאלתי מאת יהוה אותה אבקש שבתי בבית יהוה כל ימי חיי לחזות בנעם יהוה ולבקר בהיכלו	
תהלים	תהלים כז	ה	כי יצפנני בסכה ביום רעה יסתרני בסתר אהלו בצור ירוממני	
תהלים	תהלים כז	ו	ועתה ירום ראשי על איבי סביבותי ואזבחה באהלו זבחי תרועה אשירה ואזמרה ליהוה	
תהלים	תהלים כז	ז	שמע יהוה קולי אקרא וחנני וענני	
תהלים	תהלים כז	ח	לך אמר לבי בקשו פני את פניך יהוה אבקש	
תהלים	תהלים כז	ט	אל תסתר פניך ממני אל תט באף עבדך עזרתי היית אל תטשני ואל תעזבני אלהי ישעי	
תהלים	תהלים כז	י	כי אבי ואמי עזבוני ויהוה יאספני	
תהלים	תהלים כז	יא	הורני יהוה דרכך ונחני בארח מישור למען שוררי	
תהלים	תהלים כז	יב	אל תתנני בנפש צרי כי קמו בי עדי שקר ויפח חמס	
תהלים	תהלים כז	יג	לולא האמנתי לראות בטוב יהוה בארץ חיים	
תהלים	תהלים כז	יד	קוה אל יהוה חזק ויאמץ לבך וקוה אל יהוה	
תהלים	תהלים כח	א	לדוד אליך יהוה אקרא צורי אל תחרש ממני פן תחשה ממני ונמשלתי עם יורדי בור	
תהלים	תהלים כח	ב	שמע קול תחנוני בשועי אליך בנשאי ידי אל דביר קדשך	
תהלים	תהלים כח	ג	אל תמשכני עם רשעים ועם פעלי און דברי שלום עם רעיהם ורעה בלבבם	
תהלים	תהלים כח	ד	תן להם כפעלם וכרע מעלליהם כמעשה ידיהם תן להם השב גמולם להם	
תהלים	תהלים כח	ה	כי לא יבינו אל פעלת יהוה ואל מעשה ידיו יהרסם ולא יבנם	
תהלים	תהלים כח	ו	ברוך יהוה כי שמע קול תחנוני	
תהלים	תהלים כח	ז	יהוה עזי ומגני בו בטח לבי ונעזרתי ויעלז לבי ומשירי אהודנו	
תהלים	תהלים כח	ח	יהוה עז למו ומעוז ישועות משיחו הוא	
תהלים	תהלים כח	ט	הושיעה את עמך וברך את נחלתך ורעם ונשאם עד העולם	
תהלים	תהלים כט	א	מזמור לדוד הבו ליהוה בני אלים הבו ליהוה כבוד ועז	
תהלים	תהלים כט	ב	הבו ליהוה כבוד שמו השתחוו ליהוה בהדרת קדש	
תהלים	תהלים כט	ג	קול יהוה על המים אל הכבוד הרעים יהוה על מים רבים	
תהלים	תהלים כט	ד	קול יהוה בכח קול יהוה בהדר	
תהלים	תהלים כט	ה	קול יהוה שבר ארזים וישבר יהוה את ארזי הלבנון	
תהלים	תהלים כט	ו	וירקידם כמו עגל לבנון ושרין כמו בן ראמים	
תהלים	תהלים כט	ז	קול יהוה חצב להבות אש	
תהלים	תהלים כט	ח	קול יהוה יחיל מדבר יחיל יהוה מדבר קדש	
תהלים	תהלים כט	ט	קול יהוה יחולל אילות ויחשף יערות ובהיכלו כלו אמר כבוד	
תהלים	תהלים כט	י	יהוה למבול ישב וישב יהוה מלך לעולם	
תהלים	תהלים כט	יא	יהוה עז לעמו יתן יהוה יברך את עמו בשלום	
תהלים	תהלים ל	א	מזמור שיר חנכת הבית לדוד	
תהלים	תהלים ל	ב	ארוממך יהוה כי דליתני ולא שמחת איבי לי	
תהלים	תהלים ל	ג	יהוה אלהי שועתי אליך ותרפאני	
תהלים	תהלים ל	ד	יהוה העלית מן שאול נפשי חייתני מיורדי בור	
תהלים	תהלים ל	ה	זמרו ליהוה חסידיו והודו לזכר קדשו	
תהלים	תהלים ל	ו	כי רגע באפו חיים ברצונו בערב ילין בכי ולבקר רנה	
תהלים	תהלים ל	ז	ואני אמרתי בשלוי בל אמוט לעולם	
תהלים	תהלים ל	ח	יהוה ברצונך העמדתה להררי עז הסתרת פניך הייתי נבהל	
תהלים	תהלים ל	ט	אליך יהוה אקרא ואל אדני אתחנן	
תהלים	תהלים ל	י	מה בצע בדמי ברדתי אל שחת היודך עפר היגיד אמתך	
תהלים	תהלים ל	יא	שמע יהוה וחנני יהוה היה עזר לי	
תהלים	תהלים ל	יב	הפכת מספדי למחול לי פתחת שקי ותאזרני שמחה	
תהלים	תהלים ל	יג	למען יזמרך כבוד ולא ידם יהוה אלהי לעולם אודך	
תהלים	תהלים לא	א	למנצח מזמור לדוד	
תהלים	תהלים לא	ב	בך יהוה חסיתי אל אבושה לעולם בצדקתך פלטני	
תהלים	תהלים לא	ג	הטה אלי אזנך מהרה הצילני היה לי לצור מעוז לבית מצודות להושיעני	
תהלים	תהלים לא	ד	כי סלעי ומצודתי אתה ולמען שמך תנחני ותנהלני	
תהלים	תהלים לא	ה	תוציאני מרשת זו טמנו לי כי אתה מעוזי	
תהלים	תהלים לא	ו	בידך אפקיד רוחי פדיתה אותי יהוה אל אמת	
תהלים	תהלים לא	ז	שנאתי השמרים הבלי שוא ואני אל יהוה בטחתי	
תהלים	תהלים לא	ח	אגילה ואשמחה בחסדך אשר ראית את עניי ידעת בצרות נפשי	
תהלים	תהלים לא	ט	ולא הסגרתני ביד אויב העמדת במרחב רגלי	
תהלים	תהלים לא	י	חנני יהוה כי צר לי עששה בכעס עיני נפשי ובטני	
תהלים	תהלים לא	יא	כי כלו ביגון חיי ושנותי באנחה כשל בעוני כחי ועצמי עששו	
תהלים	תהלים לא	יב	מכל צררי הייתי חרפה ולשכני מאד ופחד למידעי ראי בחוץ נדדו ממני	
תהלים	תהלים לא	יג	נשכחתי כמת מלב הייתי ככלי אבד	
תהלים	תהלים לא	יד	כי שמעתי דבת רבים מגור מסביב בהוסדם יחד עלי לקחת נפשי זממו	
תהלים	תהלים לא	טו	ואני עליך בטחתי יהוה אמרתי אלהי אתה	
תהלים	תהלים לא	טז	בידך עתתי הצילני מיד אויבי ומרדפי	
תהלים	תהלים לא	יז	האירה פניך על עבדך הושיעני בחסדך	
תהלים	תהלים לא	יח	יהוה אל אבושה כי קראתיך יבשו רשעים ידמו לשאול	
תהלים	תהלים לא	יט	תאלמנה שפתי שקר הדברות על צדיק עתק בגאוה ובוז	
תהלים	תהלים לא	כ	מה רב טובך אשר צפנת ליראיך פעלת לחסים בך נגד בני אדם	
תהלים	תהלים לא	כא	תסתירם בסתר פניך מרכסי איש תצפנם בסכה מריב לשנות	
תהלים	תהלים לא	כב	ברוך יהוה כי הפליא חסדו לי בעיר מצור	
תהלים	תהלים לא	כג	ואני אמרתי בחפזי נגרזתי מנגד עיניך אכן שמעת קול תחנוני בשועי אליך	
תהלים	תהלים לא	כד	אהבו את יהוה כל חסידיו אמונים נצר יהוה ומשלם על יתר עשה גאוה	
תהלים	תהלים לא	כה	חזקו ויאמץ לבבכם כל המיחלים ליהוה	
תהלים	תהלים לב	א	לדוד משכיל אשרי נשוי פשע כסוי חטאה	
תהלים	תהלים לב	ב	אשרי אדם לא יחשב יהוה לו עון ואין ברוחו רמיה	
תהלים	תהלים לב	ג	כי החרשתי בלו עצמי בשאגתי כל היום	
תהלים	תהלים לב	ד	כי יומם ולילה תכבד עלי ידך נהפך לשדי בחרבני קיץ סלה	
תהלים	תהלים לב	ה	חטאתי אודיעך ועוני לא כסיתי אמרתי אודה עלי פשעי ליהוה ואתה נשאת עון חטאתי סלה	
תהלים	תהלים לב	ו	על זאת יתפלל כל חסיד אליך לעת מצא רק לשטף מים רבים אליו לא יגיעו	
תהלים	תהלים לב	ז	אתה סתר לי מצר תצרני רני פלט תסובבני סלה	
תהלים	תהלים לב	ח	אשכילך ואורך בדרך זו תלך איעצה עליך עיני	
תהלים	תהלים לב	ט	אל תהיו כסוס כפרד אין הבין במתג ורסן עדיו לבלום בל קרב אליך	
תהלים	תהלים לב	י	רבים מכאובים לרשע והבוטח ביהוה חסד יסובבנו	
תהלים	תהלים לב	יא	שמחו ביהוה וגילו צדיקים והרנינו כל ישרי לב	
תהלים	תהלים לג	א	רננו צדיקים ביהוה לישרים נאוה תהלה	
תהלים	תהלים לג	ב	הודו ליהוה בכנור בנבל עשור זמרו לו	
תהלים	תהלים לג	ג	שירו לו שיר חדש היטיבו נגן בתרועה	
תהלים	תהלים לג	ד	כי ישר דבר יהוה וכל מעשהו באמונה	
תהלים	תהלים לג	ה	אהב צדקה ומשפט חסד יהוה מלאה הארץ	
תהלים	תהלים לג	ו	בדבר יהוה שמים נעשו וברוח פיו כל צבאם	
תהלים	תהלים לג	ז	כנס כנד מי הים נתן באצרות תהומות	
תהלים	תהלים לג	ח	ייראו מיהוה כל הארץ ממנו יגורו כל ישבי תבל	
תהלים	תהלים לג	ט	כי הוא אמר ויהי הוא צוה ויעמד	
תהלים	תהלים לג	י	יהוה הפיר עצת גוים הניא מחשבות עמים	
תהלים	תהלים לג	יא	עצת יהוה לעולם תעמד מחשבות לבו לדר ודר	
תהלים	תהלים לג	יב	אשרי הגוי אשר יהוה אלהיו העם בחר לנחלה לו	
תהלים	תהלים לג	יג	משמים הביט יהוה ראה את כל בני האדם	
תהלים	תהלים לג	יד	ממכון שבתו השגיח אל כל ישבי הארץ	
תהלים	תהלים לג	טו	היצר יחד לבם המבין אל כל מעשיהם	
תהלים	תהלים לג	טז	אין המלך נושע ברב חיל גבור לא ינצל ברב כח	
תהלים	תהלים לג	יז	שקר הסוס לתשועה וברב חילו לא ימלט	
תהלים	תהלים לג	יח	הנה עין יהוה אל יראיו למיחלים לחסדו	
תהלים	תהלים לג	יט	להציל ממות נפשם ולחיותם ברעב	
תהלים	תהלים לג	כ	נפשנו חכתה ליהוה עזרנו ומגננו הוא	
תהלים	תהלים לג	כא	כי בו ישמח לבנו כי בשם קדשו בטחנו	
תהלים	תהלים לג	כב	יהי חסדך יהוה עלינו כאשר יחלנו לך	
תהלים	תהלים לד	א	לדוד בשנותו את טעמו לפני אבימלך ויגרשהו וילך	
תהלים	תהלים לד	ב	אברכה את יהוה בכל עת תמיד תהלתו בפי	
תהלים	תהלים לד	ג	ביהוה תתהלל נפשי ישמעו ענוים וישמחו	
תהלים	תהלים לד	ד	גדלו ליהוה אתי ונרוממה שמו יחדו	
תהלים	תהלים לד	ה	דרשתי את יהוה וענני ומכל מגורותי הצילני	
תהלים	תהלים לד	ו	הביטו אליו ונהרו ופניהם אל יחפרו	
תהלים	תהלים לד	ז	זה עני קרא ויהוה שמע ומכל צרותיו הושיעו	
תהלים	תהלים לד	ח	חנה מלאך יהוה סביב ליראיו ויחלצם	
תהלים	תהלים לד	ט	טעמו וראו כי טוב יהוה אשרי הגבר יחסה בו	
תהלים	תהלים לד	י	יראו את יהוה קדשיו כי אין מחסור ליראיו	
תהלים	תהלים לד	יא	כפירים רשו ורעבו ודרשי יהוה לא יחסרו כל טוב	
תהלים	תהלים לד	יב	לכו בנים שמעו לי יראת יהוה אלמדכם	
תהלים	תהלים לד	יג	מי האיש החפץ חיים אהב ימים לראות טוב	
תהלים	תהלים לד	יד	נצר לשונך מרע ושפתיך מדבר מרמה	
תהלים	תהלים לד	טו	סור מרע ועשה טוב בקש שלום ורדפהו	
תהלים	תהלים לד	טז	עיני יהוה אל צדיקים ואזניו אל שועתם	
תהלים	תהלים לד	יז	פני יהוה בעשי רע להכרית מארץ זכרם	
תהלים	תהלים לד	יח	צעקו ויהוה שמע ומכל צרותם הצילם	
תהלים	תהלים לד	יט	קרוב יהוה לנשברי לב ואת דכאי רוח יושיע	
תהלים	תהלים לד	כ	רבות רעות צדיק ומכלם יצילנו יהוה	
תהלים	תהלים לד	כא	שמר כל עצמותיו אחת מהנה לא נשברה	
תהלים	תהלים לד	כב	תמותת רשע רעה ושנאי צדיק יאשמו	
תהלים	תהלים לד	כג	פודה יהוה נפש עבדיו ולא יאשמו כל החסים בו	
תהלים	תהלים לה	א	לדוד ריבה יהוה את יריבי לחם את לחמי	
תהלים	תהלים לה	ב	החזק מגן וצנה וקומה בעזרתי	
תהלים	תהלים לה	ג	והרק חנית וסגר לקראת רדפי אמר לנפשי ישעתך אני	
תהלים	תהלים לה	ד	יבשו ויכלמו מבקשי נפשי יסגו אחור ויחפרו חשבי רעתי	
תהלים	תהלים לה	ה	יהיו כמץ לפני רוח ומלאך יהוה דוחה	
תהלים	תהלים לה	ו	יהי דרכם חשך וחלקלקות ומלאך יהוה רדפם	
תהלים	תהלים לה	ז	כי חנם טמנו לי שחת רשתם חנם חפרו לנפשי	
תהלים	תהלים לה	ח	תבואהו שואה לא ידע ורשתו אשר טמן תלכדו בשואה יפל בה	
תהלים	תהלים לה	ט	ונפשי תגיל ביהוה תשיש בישועתו	
תהלים	תהלים לה	י	כל עצמותי תאמרנה יהוה מי כמוך מציל עני מחזק ממנו ועני ואביון מגזלו	
תהלים	תהלים לה	יא	יקומון עדי חמס אשר לא ידעתי ישאלוני	
תהלים	תהלים לה	יב	ישלמוני רעה תחת טובה שכול לנפשי	
תהלים	תהלים לה	יג	ואני בחלותם לבושי שק עניתי בצום נפשי ותפלתי על חיקי תשוב	
תהלים	תהלים לה	יד	כרע כאח לי התהלכתי כאבל אם קדר שחותי	
תהלים	תהלים לה	טו	ובצלעי שמחו ונאספו נאספו עלי נכים ולא ידעתי קרעו ולא דמו	
תהלים	תהלים לה	טז	בחנפי לעגי מעוג חרק עלי שנימו	
תהלים	תהלים לה	יז	אדני כמה תראה השיבה נפשי משאיהם מכפירים יחידתי	
תהלים	תהלים לה	יח	אודך בקהל רב בעם עצום אהללך	
תהלים	תהלים לה	יט	אל ישמחו לי איבי שקר שנאי חנם יקרצו עין	
תהלים	תהלים לה	כ	כי לא שלום ידברו ועל רגעי ארץ דברי מרמות יחשבון	
תהלים	תהלים לה	כא	וירחיבו עלי פיהם אמרו האח האח ראתה עינינו	
תהלים	תהלים לה	כב	ראיתה יהוה אל תחרש אדני אל תרחק ממני	
תהלים	תהלים לה	כג	העירה והקיצה למשפטי אלהי ואדני לריבי	
תהלים	תהלים לה	כד	שפטני כצדקך יהוה אלהי ואל ישמחו לי	
תהלים	תהלים לה	כה	אל יאמרו בלבם האח נפשנו אל יאמרו בלענוהו	
תהלים	תהלים לה	כו	יבשו ויחפרו יחדו שמחי רעתי ילבשו בשת וכלמה המגדילים עלי	
תהלים	תהלים לה	כז	ירנו וישמחו חפצי צדקי ויאמרו תמיד יגדל יהוה החפץ שלום עבדו	
תהלים	תהלים לה	כח	ולשוני תהגה צדקך כל היום תהלתך	
תהלים	תהלים לו	א	למנצח לעבד יהוה לדוד	
תהלים	תהלים לו	ב	נאם פשע לרשע בקרב לבי אין פחד אלהים לנגד עיניו	
תהלים	תהלים לו	ג	כי החליק אליו בעיניו למצא עונו לשנא	
תהלים	תהלים לו	ד	דברי פיו און ומרמה חדל להשכיל להיטיב	
תהלים	תהלים לו	ה	און יחשב על משכבו יתיצב על דרך לא טוב רע לא ימאס	
תהלים	תהלים לו	ו	יהוה בהשמים חסדך אמונתך עד שחקים	
תהלים	תהלים לו	ז	צדקתך כהררי אל משפטך תהום רבה אדם ובהמה תושיע יהוה	
תהלים	תהלים לו	ח	מה יקר חסדך אלהים ובני אדם בצל כנפיך יחסיון	
תהלים	תהלים לו	ט	ירוין מדשן ביתך ונחל עדניך תשקם	
תהלים	תהלים לו	י	כי עמך מקור חיים באורך נראה אור	
תהלים	תהלים לו	יא	משך חסדך לידעיך וצדקתך לישרי לב	
תהלים	תהלים לו	יב	אל תבואני רגל גאוה ויד רשעים אל תנדני	
תהלים	תהלים לו	יג	שם נפלו פעלי און דחו ולא יכלו קום	
תהלים	תהלים לז	א	לדוד אל תתחר במרעים אל תקנא בעשי עולה	
תהלים	תהלים לז	ב	כי כחציר מהרה ימלו וכירק דשא יבולון	
תהלים	תהלים לז	ג	בטח ביהוה ועשה טוב שכן ארץ ורעה אמונה	
תהלים	תהלים לז	ד	והתענג על יהוה ויתן לך משאלת לבך	
תהלים	תהלים לז	ה	גול על יהוה דרכך ובטח עליו והוא יעשה	
תהלים	תהלים לז	ו	והוציא כאור צדקך ומשפטך כצהרים	
תהלים	תהלים לז	ז	דום ליהוה והתחולל לו אל תתחר במצליח דרכו באיש עשה מזמות	
תהלים	תהלים לז	ח	הרף מאף ועזב חמה אל תתחר אך להרע	
תהלים	תהלים לז	ט	כי מרעים יכרתון וקוי יהוה המה יירשו ארץ	
תהלים	תהלים לז	י	ועוד מעט ואין רשע והתבוננת על מקומו ואיננו	
תהלים	תהלים לז	יא	וענוים יירשו ארץ והתענגו על רב שלום	
תהלים	תהלים לז	יב	זמם רשע לצדיק וחרק עליו שניו	
תהלים	תהלים לז	יג	אדני ישחק לו כי ראה כי יבא יומו	
תהלים	תהלים לז	יד	חרב פתחו רשעים ודרכו קשתם להפיל עני ואביון לטבוח ישרי דרך	
תהלים	תהלים לז	טו	חרבם תבוא בלבם וקשתותם תשברנה	
תהלים	תהלים לז	טז	טוב מעט לצדיק מהמון רשעים רבים	
תהלים	תהלים לז	יז	כי זרועות רשעים תשברנה וסומך צדיקים יהוה	
תהלים	תהלים לז	יח	יודע יהוה ימי תמימם ונחלתם לעולם תהיה	
תהלים	תהלים לז	יט	לא יבשו בעת רעה ובימי רעבון ישבעו	
תהלים	תהלים לז	כ	כי רשעים יאבדו ואיבי יהוה כיקר כרים כלו בעשן כלו	
תהלים	תהלים לז	כא	לוה רשע ולא ישלם וצדיק חונן ונותן	
תהלים	תהלים לז	כב	כי מברכיו יירשו ארץ ומקלליו יכרתו	
תהלים	תהלים לז	כג	מיהוה מצעדי גבר כוננו ודרכו יחפץ	
תהלים	תהלים לז	כד	כי יפל לא יוטל כי יהוה סומך ידו	
תהלים	תהלים לז	כה	נער הייתי גם זקנתי ולא ראיתי צדיק נעזב וזרעו מבקש לחם	
תהלים	תהלים לז	כו	כל היום חונן ומלוה וזרעו לברכה	
תהלים	תהלים לז	כז	סור מרע ועשה טוב ושכן לעולם	
תהלים	תהלים לז	כח	כי יהוה אהב משפט ולא יעזב את חסידיו לעולם נשמרו וזרע רשעים נכרת	
תהלים	תהלים לז	כט	צדיקים יירשו ארץ וישכנו לעד עליה	
תהלים	תהלים לז	ל	פי צדיק יהגה חכמה ולשונו תדבר משפט	
תהלים	תהלים לז	לא	תורת אלהיו בלבו לא תמעד אשריו	
תהלים	תהלים לז	לב	צופה רשע לצדיק ומבקש להמיתו	
תהלים	תהלים לז	לג	יהוה לא יעזבנו בידו ולא ירשיענו בהשפטו	
תהלים	תהלים לז	לד	קוה אל יהוה ושמר דרכו וירוממך לרשת ארץ בהכרת רשעים תראה	
תהלים	תהלים לז	לה	ראיתי רשע עריץ ומתערה כאזרח רענן	
תהלים	תהלים לז	לו	ויעבר והנה איננו ואבקשהו ולא נמצא	
תהלים	תהלים לז	לז	שמר תם וראה ישר כי אחרית לאיש שלום	
תהלים	תהלים לז	לח	ופשעים נשמדו יחדו אחרית רשעים נכרתה	
תהלים	תהלים לז	לט	ותשועת צדיקים מיהוה מעוזם בעת צרה	
תהלים	תהלים לז	מ	ויעזרם יהוה ויפלטם יפלטם מרשעים ויושיעם כי חסו בו	
תהלים	תהלים לח	א	מזמור לדוד להזכיר	
תהלים	תהלים לח	ב	יהוה אל בקצפך תוכיחני ובחמתך תיסרני	
תהלים	תהלים לח	ג	כי חציך נחתו בי ותנחת עלי ידך	
תהלים	תהלים לח	ד	אין מתם בבשרי מפני זעמך אין שלום בעצמי מפני חטאתי	
תהלים	תהלים לח	ה	כי עונתי עברו ראשי כמשא כבד יכבדו ממני	
תהלים	תהלים לח	ו	הבאישו נמקו חבורתי מפני אולתי	
תהלים	תהלים לח	ז	נעויתי שחתי עד מאד כל היום קדר הלכתי	
תהלים	תהלים לח	ח	כי כסלי מלאו נקלה ואין מתם בבשרי	
תהלים	תהלים לח	ט	נפוגותי ונדכיתי עד מאד שאגתי מנהמת לבי	
תהלים	תהלים לח	י	אדני נגדך כל תאותי ואנחתי ממך לא נסתרה	
תהלים	תהלים לח	יא	לבי סחרחר עזבני כחי ואור עיני גם הם אין אתי	
תהלים	תהלים לח	יב	אהבי ורעי מנגד נגעי יעמדו וקרובי מרחק עמדו	
תהלים	תהלים לח	יג	וינקשו מבקשי נפשי ודרשי רעתי דברו הוות ומרמות כל היום יהגו	
תהלים	תהלים לח	יד	ואני כחרש לא אשמע וכאלם לא יפתח פיו	
תהלים	תהלים לח	טו	ואהי כאיש אשר לא שמע ואין בפיו תוכחות	
תהלים	תהלים לח	טז	כי לך יהוה הוחלתי אתה תענה אדני אלהי	
תהלים	תהלים לח	יז	כי אמרתי פן ישמחו לי במוט רגלי עלי הגדילו	
תהלים	תהלים לח	יח	כי אני לצלע נכון ומכאובי נגדי תמיד	
תהלים	תהלים לח	יט	כי עוני אגיד אדאג מחטאתי	
תהלים	תהלים לח	כ	ואיבי חיים עצמו ורבו שנאי שקר	
תהלים	תהלים לח	כא	ומשלמי רעה תחת טובה ישטנוני תחת רדופי טוב	
תהלים	תהלים לח	כב	אל תעזבני יהוה אלהי אל תרחק ממני	
תהלים	תהלים לח	כג	חושה לעזרתי אדני תשועתי	
תהלים	תהלים לט	א	למנצח לידיתון מזמור לדוד	
תהלים	תהלים לט	ב	אמרתי אשמרה דרכי מחטוא בלשוני אשמרה לפי מחסום בעד רשע לנגדי	
תהלים	תהלים לט	ג	נאלמתי דומיה החשיתי מטוב וכאבי נעכר	
תהלים	תהלים לט	ד	חם לבי בקרבי בהגיגי תבער אש דברתי בלשוני	
תהלים	תהלים לט	ה	הודיעני יהוה קצי ומדת ימי מה היא אדעה מה חדל אני	
תהלים	תהלים לט	ו	הנה טפחות נתתה ימי וחלדי כאין נגדך אך כל הבל כל אדם נצב סלה	
תהלים	תהלים לט	ז	אך בצלם יתהלך איש אך הבל יהמיון יצבר ולא ידע מי אספם	
תהלים	תהלים לט	ח	ועתה מה קויתי אדני תוחלתי לך היא	
תהלים	תהלים לט	ט	מכל פשעי הצילני חרפת נבל אל תשימני	
תהלים	תהלים לט	י	נאלמתי לא אפתח פי כי אתה עשית	
תהלים	תהלים לט	יא	הסר מעלי נגעך מתגרת ידך אני כליתי	
תהלים	תהלים לט	יב	בתוכחות על עון יסרת איש ותמס כעש חמודו אך הבל כל אדם סלה	
תהלים	תהלים לט	יג	שמעה תפלתי יהוה ושועתי האזינה אל דמעתי אל תחרש כי גר אנכי עמך תושב ככל אבותי	
תהלים	תהלים לט	יד	השע ממני ואבליגה בטרם אלך ואינני	
תהלים	תהלים מ	א	למנצח לדוד מזמור	
תהלים	תהלים מ	ב	קוה קויתי יהוה ויט אלי וישמע שועתי	
תהלים	תהלים מ	ג	ויעלני מבור שאון מטיט היון ויקם על סלע רגלי כונן אשרי	
תהלים	תהלים מ	ד	ויתן בפי שיר חדש תהלה לאלהינו יראו רבים וייראו ויבטחו ביהוה	
תהלים	תהלים מ	ה	אשרי הגבר אשר שם יהוה מבטחו ולא פנה אל רהבים ושטי כזב	
תהלים	תהלים מ	ו	רבות עשית אתה יהוה אלהי נפלאתיך ומחשבתיך אלינו אין ערך אליך אגידה ואדברה עצמו מספר	
תהלים	תהלים מ	ז	זבח ומנחה לא חפצת אזנים כרית לי עולה וחטאה לא שאלת	
תהלים	תהלים מ	ח	אז אמרתי הנה באתי במגלת ספר כתוב עלי	
תהלים	תהלים מ	ט	לעשות רצונך אלהי חפצתי ותורתך בתוך מעי	
תהלים	תהלים מ	י	בשרתי צדק בקהל רב הנה שפתי לא אכלא יהוה אתה ידעת	
תהלים	תהלים מ	יא	צדקתך לא כסיתי בתוך לבי אמונתך ותשועתך אמרתי לא כחדתי חסדך ואמתך לקהל רב	
תהלים	תהלים מ	יב	אתה יהוה לא תכלא רחמיך ממני חסדך ואמתך תמיד יצרוני	
תהלים	תהלים מ	יג	כי אפפו עלי רעות עד אין מספר השיגוני עונתי ולא יכלתי לראות עצמו משערות ראשי ולבי עזבני	
תהלים	תהלים מ	יד	רצה יהוה להצילני יהוה לעזרתי חושה	
תהלים	תהלים מ	טו	יבשו ויחפרו יחד מבקשי נפשי לספותה יסגו אחור ויכלמו חפצי רעתי	
תהלים	תהלים מ	טז	ישמו על עקב בשתם האמרים לי האח האח	
תהלים	תהלים מ	יז	ישישו וישמחו בך כל מבקשיך יאמרו תמיד יגדל יהוה אהבי תשועתך	
תהלים	תהלים מ	יח	ואני עני ואביון אדני יחשב לי עזרתי ומפלטי אתה אלהי אל תאחר	
תהלים	תהלים מא	א	למנצח מזמור לדוד	
תהלים	תהלים מא	ב	אשרי משכיל אל דל ביום רעה ימלטהו יהוה	
תהלים	תהלים מא	ג	יהוה ישמרהו ויחיהו יאשר בארץ ואל תתנהו בנפש איביו	
תהלים	תהלים מא	ד	יהוה יסעדנו על ערש דוי כל משכבו הפכת בחליו	
תהלים	תהלים מא	ה	אני אמרתי יהוה חנני רפאה נפשי כי חטאתי לך	
תהלים	תהלים מא	ו	אויבי יאמרו רע לי מתי ימות ואבד שמו	
תהלים	תהלים מא	ז	ואם בא לראות שוא ידבר לבו יקבץ און לו יצא לחוץ ידבר	
תהלים	תהלים מא	ח	יחד עלי יתלחשו כל שנאי עלי יחשבו רעה לי	
תהלים	תהלים מא	ט	דבר בליעל יצוק בו ואשר שכב לא יוסיף לקום	
תהלים	תהלים מא	י	גם איש שלומי אשר בטחתי בו אוכל לחמי הגדיל עלי עקב	
תהלים	תהלים מא	יא	ואתה יהוה חנני והקימני ואשלמה להם	
תהלים	תהלים מא	יב	בזאת ידעתי כי חפצת בי כי לא יריע איבי עלי	
תהלים	תהלים מא	יג	ואני בתמי תמכת בי ותציבני לפניך לעולם	
תהלים	תהלים מא	יד	ברוך יהוה אלהי ישראל מהעולם ועד העולם אמן ואמן	
תהלים	תהלים מב	א	למנצח משכיל לבני קרח	
תהלים	תהלים מב	ב	כאיל תערג על אפיקי מים כן נפשי תערג אליך אלהים	
תהלים	תהלים מב	ג	צמאה נפשי לאלהים לאל חי מתי אבוא ואראה פני אלהים	
תהלים	תהלים מב	ד	היתה לי דמעתי לחם יומם ולילה באמר אלי כל היום איה אלהיך	
תהלים	תהלים מב	ה	אלה אזכרה ואשפכה עלי נפשי כי אעבר בסך אדדם עד בית אלהים בקול רנה ותודה המון חוגג	
תהלים	תהלים מב	ו	מה תשתוחחי נפשי ותהמי עלי הוחילי לאלהים כי עוד אודנו ישועות פניו	
תהלים	תהלים מב	ז	אלהי עלי נפשי תשתוחח על כן אזכרך מארץ ירדן וחרמונים מהר מצער	
תהלים	תהלים מב	ח	תהום אל תהום קורא לקול צנוריך כל משבריך וגליך עלי עברו	
תהלים	תהלים מב	ט	יומם יצוה יהוה חסדו ובלילה שירה עמי תפלה לאל חיי	
תהלים	תהלים מב	י	אומרה לאל סלעי למה שכחתני למה קדר אלך בלחץ אויב	
תהלים	תהלים מב	יא	ברצח בעצמותי חרפוני צוררי באמרם אלי כל היום איה אלהיך	
תהלים	תהלים מב	יב	מה תשתוחחי נפשי ומה תהמי עלי הוחילי לאלהים כי עוד אודנו ישועת פני ואלהי	
תהלים	תהלים מג	א	שפטני אלהים וריבה ריבי מגוי לא חסיד מאיש מרמה ועולה תפלטני	
תהלים	תהלים מג	ב	כי אתה אלהי מעוזי למה זנחתני למה קדר אתהלך בלחץ אויב	
תהלים	תהלים מג	ג	שלח אורך ואמתך המה ינחוני יביאוני אל הר קדשך ואל משכנותיך	
תהלים	תהלים מג	ד	ואבואה אל מזבח אלהים אל אל שמחת גילי ואודך בכנור אלהים אלהי	
תהלים	תהלים מג	ה	מה תשתוחחי נפשי ומה תהמי עלי הוחילי לאלהים כי עוד אודנו ישועת פני ואלהי	
תהלים	תהלים מד	א	למנצח לבני קרח משכיל	
תהלים	תהלים מד	ב	אלהים באזנינו שמענו אבותינו ספרו לנו פעל פעלת בימיהם בימי קדם	
תהלים	תהלים מד	ג	אתה ידך גוים הורשת ותטעם תרע לאמים ותשלחם	
תהלים	תהלים מד	ד	כי לא בחרבם ירשו ארץ וזרועם לא הושיעה למו כי ימינך וזרועך ואור פניך כי רציתם	
תהלים	תהלים מד	ה	אתה הוא מלכי אלהים צוה ישועות יעקב	
תהלים	תהלים מד	ו	בך צרינו ננגח בשמך נבוס קמינו	
תהלים	תהלים מד	ז	כי לא בקשתי אבטח וחרבי לא תושיעני	
תהלים	תהלים מד	ח	כי הושעתנו מצרינו ומשנאינו הבישות	
תהלים	תהלים מד	ט	באלהים הללנו כל היום ושמך לעולם נודה סלה	
תהלים	תהלים מד	י	אף זנחת ותכלימנו ולא תצא בצבאותינו	
תהלים	תהלים מד	יא	תשיבנו אחור מני צר ומשנאינו שסו למו	
תהלים	תהלים מד	יב	תתננו כצאן מאכל ובגוים זריתנו	
תהלים	תהלים מד	יג	תמכר עמך בלא הון ולא רבית במחיריהם	
תהלים	תהלים מד	יד	תשימנו חרפה לשכנינו לעג וקלס לסביבותינו	
תהלים	תהלים מד	טו	תשימנו משל בגוים מנוד ראש בל אמים	
תהלים	תהלים מד	טז	כל היום כלמתי נגדי ובשת פני כסתני	
תהלים	תהלים מד	יז	מקול מחרף ומגדף מפני אויב ומתנקם	
תהלים	תהלים מד	יח	כל זאת באתנו ולא שכחנוך ולא שקרנו בבריתך	
תהלים	תהלים מד	יט	לא נסוג אחור לבנו ותט אשרינו מני ארחך	
תהלים	תהלים מד	כ	כי דכיתנו במקום תנים ותכס עלינו בצלמות	
תהלים	תהלים מד	כא	אם שכחנו שם אלהינו ונפרש כפינו לאל זר	
תהלים	תהלים מד	כב	הלא אלהים יחקר זאת כי הוא ידע תעלמות לב	
תהלים	תהלים מד	כג	כי עליך הרגנו כל היום נחשבנו כצאן טבחה	
תהלים	תהלים מד	כד	עורה למה תישן אדני הקיצה אל תזנח לנצח	
תהלים	תהלים מד	כה	למה פניך תסתיר תשכח ענינו ולחצנו	
תהלים	תהלים מד	כו	כי שחה לעפר נפשנו דבקה לארץ בטננו	
תהלים	תהלים מד	כז	קומה עזרתה לנו ופדנו למען חסדך	
תהלים	תהלים מה	א	למנצח על ששנים לבני קרח משכיל שיר ידידת	
תהלים	תהלים מה	ב	רחש לבי דבר טוב אמר אני מעשי למלך לשוני עט סופר מהיר	
תהלים	תהלים מה	ג	יפיפית מבני אדם הוצק חן בשפתותיך על כן ברכך אלהים לעולם	
תהלים	תהלים מה	ד	חגור חרבך על ירך גבור הודך והדרך	
תהלים	תהלים מה	ה	והדרך צלח רכב על דבר אמת וענוה צדק ותורך נוראות ימינך	
תהלים	תהלים מה	ו	חציך שנונים עמים תחתיך יפלו בלב אויבי המלך	
תהלים	תהלים מה	ז	כסאך אלהים עולם ועד שבט מישר שבט מלכותך	
תהלים	תהלים מה	ח	אהבת צדק ותשנא רשע על כן משחך אלהים אלהיך שמן ששון מחבריך	
תהלים	תהלים מה	ט	מר ואהלות קציעות כל בגדתיך מן היכלי שן מני שמחוך	
תהלים	תהלים מה	י	בנות מלכים ביקרותיך נצבה שגל לימינך בכתם אופיר	
תהלים	תהלים מה	יא	שמעי בת וראי והטי אזנך ושכחי עמך ובית אביך	
תהלים	תהלים מה	יב	ויתאו המלך יפיך כי הוא אדניך והשתחוי לו	
תהלים	תהלים מה	יג	ובת צר במנחה פניך יחלו עשירי עם	
תהלים	תהלים מה	יד	כל כבודה בת מלך פנימה ממשבצות זהב לבושה	
תהלים	תהלים מה	טו	לרקמות תובל למלך בתולות אחריה רעותיה מובאות לך	
תהלים	תהלים מה	טז	תובלנה בשמחת וגיל תבאינה בהיכל מלך	
תהלים	תהלים מה	יז	תחת אבתיך יהיו בניך תשיתמו לשרים בכל הארץ	
תהלים	תהלים מה	יח	אזכירה שמך בכל דר ודר על כן עמים יהודך לעלם ועד	
תהלים	תהלים מו	א	למנצח לבני קרח על עלמות שיר	
תהלים	תהלים מו	ב	אלהים לנו מחסה ועז עזרה בצרות נמצא מאד	
תהלים	תהלים מו	ג	על כן לא נירא בהמיר ארץ ובמוט הרים בלב ימים	
תהלים	תהלים מו	ד	יהמו יחמרו מימיו ירעשו הרים בגאותו סלה	
תהלים	תהלים מו	ה	נהר פלגיו ישמחו עיר אלהים קדש משכני עליון	
תהלים	תהלים מו	ו	אלהים בקרבה בל תמוט יעזרה אלהים לפנות בקר	
תהלים	תהלים מו	ז	המו גוים מטו ממלכות נתן בקולו תמוג ארץ	
תהלים	תהלים מו	ח	יהוה צבאות עמנו משגב לנו אלהי יעקב סלה	
תהלים	תהלים מו	ט	לכו חזו מפעלות יהוה אשר שם שמות בארץ	
תהלים	תהלים מו	י	משבית מלחמות עד קצה הארץ קשת ישבר וקצץ חנית עגלות ישרף באש	
תהלים	תהלים מו	יא	הרפו ודעו כי אנכי אלהים ארום בגוים ארום בארץ	
תהלים	תהלים מו	יב	יהוה צבאות עמנו משגב לנו אלהי יעקב סלה	
תהלים	תהלים מז	א	למנצח לבני קרח מזמור	
תהלים	תהלים מז	ב	כל העמים תקעו כף הריעו לאלהים בקול רנה	
תהלים	תהלים מז	ג	כי יהוה עליון נורא מלך גדול על כל הארץ	
תהלים	תהלים מז	ד	ידבר עמים תחתינו ולאמים תחת רגלינו	
תהלים	תהלים מז	ה	יבחר לנו את נחלתנו את גאון יעקב אשר אהב סלה	
תהלים	תהלים מז	ו	עלה אלהים בתרועה יהוה בקול שופר	
תהלים	תהלים מז	ז	זמרו אלהים זמרו זמרו למלכנו זמרו	
תהלים	תהלים מז	ח	כי מלך כל הארץ אלהים זמרו משכיל	
תהלים	תהלים מז	ט	מלך אלהים על גוים אלהים ישב על כסא קדשו	
תהלים	תהלים מז	י	נדיבי עמים נאספו עם אלהי אברהם כי לאלהים מגני ארץ מאד נעלה	
תהלים	תהלים מח	א	שיר מזמור לבני קרח	
תהלים	תהלים מח	ב	גדול יהוה ומהלל מאד בעיר אלהינו הר קדשו	
תהלים	תהלים מח	ג	יפה נוף משוש כל הארץ הר ציון ירכתי צפון קרית מלך רב	
תהלים	תהלים מח	ד	אלהים בארמנותיה נודע למשגב	
תהלים	תהלים מח	ה	כי הנה המלכים נועדו עברו יחדו	
תהלים	תהלים מח	ו	המה ראו כן תמהו נבהלו נחפזו	
תהלים	תהלים מח	ז	רעדה אחזתם שם חיל כיולדה	
תהלים	תהלים מח	ח	ברוח קדים תשבר אניות תרשיש	
תהלים	תהלים מח	ט	כאשר שמענו כן ראינו בעיר יהוה צבאות בעיר אלהינו אלהים יכוננה עד עולם סלה	
תהלים	תהלים מח	י	דמינו אלהים חסדך בקרב היכלך	
תהלים	תהלים מח	יא	כשמך אלהים כן תהלתך על קצוי ארץ צדק מלאה ימינך	
תהלים	תהלים מח	יב	ישמח הר ציון תגלנה בנות יהודה למען משפטיך	
תהלים	תהלים מח	יג	סבו ציון והקיפוה ספרו מגדליה	
תהלים	תהלים מח	יד	שיתו לבכם לחילה פסגו ארמנותיה למען תספרו לדור אחרון	
תהלים	תהלים מח	טו	כי זה אלהים אלהינו עולם ועד הוא ינהגנו על מות	
תהלים	תהלים מט	א	למנצח לבני קרח מזמור	
תהלים	תהלים מט	ב	שמעו זאת כל העמים האזינו כל ישבי חלד	
תהלים	תהלים מט	ג	גם בני אדם גם בני איש יחד עשיר ואביון	
תהלים	תהלים מט	ד	פי ידבר חכמות והגות לבי תבונות	
תהלים	תהלים מט	ה	אטה למשל אזני אפתח בכנור חידתי	
תהלים	תהלים מט	ו	למה אירא בימי רע עון עקבי יסובני	
תהלים	תהלים מט	ז	הבטחים על חילם וברב עשרם יתהללו	
תהלים	תהלים מט	ח	אח לא פדה יפדה איש לא יתן לאלהים כפרו	
תהלים	תהלים מט	ט	ויקר פדיון נפשם וחדל לעולם	
תהלים	תהלים מט	י	ויחי עוד לנצח לא יראה השחת	
תהלים	תהלים מט	יא	כי יראה חכמים ימותו יחד כסיל ובער יאבדו ועזבו לאחרים חילם	
תהלים	תהלים מט	יב	קרבם בתימו לעולם משכנתם לדר ודר קראו בשמותם עלי אדמות	
תהלים	תהלים מט	יג	ואדם ביקר בל ילין נמשל כבהמות נדמו	
תהלים	תהלים מט	יד	זה דרכם כסל למו ואחריהם בפיהם ירצו סלה	
תהלים	תהלים מט	טו	כצאן לשאול שתו מות ירעם וירדו בם ישרים לבקר וצירם לבלות שאול מזבל לו	
תהלים	תהלים מט	טז	אך אלהים יפדה נפשי מיד שאול כי יקחני סלה	
תהלים	תהלים מט	יז	אל תירא כי יעשר איש כי ירבה כבוד ביתו	
תהלים	תהלים מט	יח	כי לא במותו יקח הכל לא ירד אחריו כבודו	
תהלים	תהלים מט	יט	כי נפשו בחייו יברך ויודך כי תיטיב לך	
תהלים	תהלים מט	כ	תבוא עד דור אבותיו עד נצח לא יראו אור	
תהלים	תהלים מט	כא	אדם ביקר ולא יבין נמשל כבהמות נדמו	
תהלים	תהלים נ	א	מזמור לאסף אל אלהים יהוה דבר ויקרא ארץ ממזרח שמש עד מבאו	
תהלים	תהלים נ	ב	מציון מכלל יפי אלהים הופיע	
תהלים	תהלים נ	ג	יבא אלהינו ואל יחרש אש לפניו תאכל וסביביו נשערה מאד	
תהלים	תהלים נ	ד	יקרא אל השמים מעל ואל הארץ לדין עמו	
תהלים	תהלים נ	ה	אספו לי חסידי כרתי בריתי עלי זבח	
תהלים	תהלים נ	ו	ויגידו שמים צדקו כי אלהים שפט הוא סלה	
תהלים	תהלים נ	ז	שמעה עמי ואדברה ישראל ואעידה בך אלהים אלהיך אנכי	
תהלים	תהלים נ	ח	לא על זבחיך אוכיחך ועולתיך לנגדי תמיד	
תהלים	תהלים נ	ט	לא אקח מביתך פר ממכלאתיך עתודים	
תהלים	תהלים נ	י	כי לי כל חיתו יער בהמות בהררי אלף	
תהלים	תהלים נ	יא	ידעתי כל עוף הרים וזיז שדי עמדי	
תהלים	תהלים נ	יב	אם ארעב לא אמר לך כי לי תבל ומלאה	
תהלים	תהלים נ	יג	האוכל בשר אבירים ודם עתודים אשתה	
תהלים	תהלים נ	יד	זבח לאלהים תודה ושלם לעליון נדריך	
תהלים	תהלים נ	טו	וקראני ביום צרה אחלצך ותכבדני	
תהלים	תהלים נ	טז	ולרשע אמר אלהים מה לך לספר חקי ותשא בריתי עלי פיך	
תהלים	תהלים נ	יז	ואתה שנאת מוסר ותשלך דברי אחריך	
תהלים	תהלים נ	יח	אם ראית גנב ותרץ עמו ועם מנאפים חלקך	
תהלים	תהלים נ	יט	פיך שלחת ברעה ולשונך תצמיד מרמה	
תהלים	תהלים נ	כ	תשב באחיך תדבר בבן אמך תתן דפי	
תהלים	תהלים נ	כא	אלה עשית והחרשתי דמית היות אהיה כמוך אוכיחך ואערכה לעיניך	
תהלים	תהלים נ	כב	בינו נא זאת שכחי אלוה פן אטרף ואין מציל	
תהלים	תהלים נ	כג	זבח תודה יכבדנני ושם דרך אראנו בישע אלהים	
תהלים	תהלים נא	א	למנצח מזמור לדוד	
תהלים	תהלים נא	ב	בבוא אליו נתן הנביא כאשר בא אל בת שבע	
תהלים	תהלים נא	ג	חנני אלהים כחסדך כרב רחמיך מחה פשעי	
תהלים	תהלים נא	ד	הרבה כבסני מעוני ומחטאתי טהרני	
תהלים	תהלים נא	ה	כי פשעי אני אדע וחטאתי נגדי תמיד	
תהלים	תהלים נא	ו	לך לבדך חטאתי והרע בעיניך עשיתי למען תצדק בדברך תזכה בשפטך	
תהלים	תהלים נא	ז	הן בעוון חוללתי ובחטא יחמתני אמי	
תהלים	תהלים נא	ח	הן אמת חפצת בטחות ובסתם חכמה תודיעני	
תהלים	תהלים נא	ט	תחטאני באזוב ואטהר תכבסני ומשלג אלבין	
תהלים	תהלים נא	י	תשמיעני ששון ושמחה תגלנה עצמות דכית	
תהלים	תהלים נא	יא	הסתר פניך מחטאי וכל עונתי מחה	
תהלים	תהלים נא	יב	לב טהור ברא לי אלהים ורוח נכון חדש בקרבי	
תהלים	תהלים נא	יג	אל תשליכני מלפניך ורוח קדשך אל תקח ממני	
תהלים	תהלים נא	יד	השיבה לי ששון ישעך ורוח נדיבה תסמכני	
תהלים	תהלים נא	טו	אלמדה פשעים דרכיך וחטאים אליך ישובו	
תהלים	תהלים נא	טז	הצילני מדמים אלהים אלהי תשועתי תרנן לשוני צדקתך	
תהלים	תהלים נא	יז	אדני שפתי תפתח ופי יגיד תהלתך	
תהלים	תהלים נא	יח	כי לא תחפץ זבח ואתנה עולה לא תרצה	
תהלים	תהלים נא	יט	זבחי אלהים רוח נשברה לב נשבר ונדכה אלהים לא תבזה	
תהלים	תהלים נא	כ	היטיבה ברצונך את ציון תבנה חומות ירושלם	
תהלים	תהלים נא	כא	אז תחפץ זבחי צדק עולה וכליל אז יעלו על מזבחך פרים	
תהלים	תהלים נב	א	למנצח משכיל לדוד	
תהלים	תהלים נב	ב	בבוא דואג האדמי ויגד לשאול ויאמר לו בא דוד אל בית אחימלך	
תהלים	תהלים נב	ג	מה תתהלל ברעה הגבור חסד אל כל היום	
תהלים	תהלים נב	ד	הוות תחשב לשונך כתער מלטש עשה רמיה	
תהלים	תהלים נב	ה	אהבת רע מטוב שקר מדבר צדק סלה	
תהלים	תהלים נב	ו	אהבת כל דברי בלע לשון מרמה	
תהלים	תהלים נב	ז	גם אל יתצך לנצח יחתך ויסחך מאהל ושרשך מארץ חיים סלה	
תהלים	תהלים נב	ח	ויראו צדיקים וייראו ועליו ישחקו	
תהלים	תהלים נב	ט	הנה הגבר לא ישים אלהים מעוזו ויבטח ברב עשרו יעז בהותו	
תהלים	תהלים נב	י	ואני כזית רענן בבית אלהים בטחתי בחסד אלהים עולם ועד	
תהלים	תהלים נב	יא	אודך לעולם כי עשית ואקוה שמך כי טוב נגד חסידיך	
תהלים	תהלים נג	א	למנצח על מחלת משכיל לדוד	
תהלים	תהלים נג	ב	אמר נבל בלבו אין אלהים השחיתו והתעיבו עול אין עשה טוב	
תהלים	תהלים נג	ג	אלהים משמים השקיף על בני אדם לראות היש משכיל דרש את אלהים	
תהלים	תהלים נג	ד	כלו סג יחדו נאלחו אין עשה טוב אין גם אחד	
תהלים	תהלים נג	ה	הלא ידעו פעלי און אכלי עמי אכלו לחם אלהים לא קראו	
תהלים	תהלים נג	ו	שם פחדו פחד לא היה פחד כי אלהים פזר עצמות חנך הבשתה כי אלהים מאסם	
תהלים	תהלים נג	ז	מי יתן מציון ישעות ישראל בשוב אלהים שבות עמו יגל יעקב ישמח ישראל	
תהלים	תהלים נד	א	למנצח בנגינת משכיל לדוד	
תהלים	תהלים נד	ב	בבוא הזיפים ויאמרו לשאול הלא דוד מסתתר עמנו	
תהלים	תהלים נד	ג	אלהים בשמך הושיעני ובגבורתך תדינני	
תהלים	תהלים נד	ד	אלהים שמע תפלתי האזינה לאמרי פי	
תהלים	תהלים נד	ה	כי זרים קמו עלי ועריצים בקשו נפשי לא שמו אלהים לנגדם סלה	
תהלים	תהלים נד	ו	הנה אלהים עזר לי אדני בסמכי נפשי	
תהלים	תהלים נד	ז	ישוב הרע לשררי באמתך הצמיתם	
תהלים	תהלים נד	ח	בנדבה אזבחה לך אודה שמך יהוה כי טוב	
תהלים	תהלים נד	ט	כי מכל צרה הצילני ובאיבי ראתה עיני	
תהלים	תהלים נה	א	למנצח בנגינת משכיל לדוד	
תהלים	תהלים נה	ב	האזינה אלהים תפלתי ואל תתעלם מתחנתי	
תהלים	תהלים נה	ג	הקשיבה לי וענני אריד בשיחי ואהימה	
תהלים	תהלים נה	ד	מקול אויב מפני עקת רשע כי ימיטו עלי און ובאף ישטמוני	
תהלים	תהלים נה	ה	לבי יחיל בקרבי ואימות מות נפלו עלי	
תהלים	תהלים נה	ו	יראה ורעד יבא בי ותכסני פלצות	
תהלים	תהלים נה	ז	ואמר מי יתן לי אבר כיונה אעופה ואשכנה	
תהלים	תהלים נה	ח	הנה ארחיק נדד אלין במדבר סלה	
תהלים	תהלים נה	ט	אחישה מפלט לי מרוח סעה מסער	
תהלים	תהלים נה	י	בלע אדני פלג לשונם כי ראיתי חמס וריב בעיר	
תהלים	תהלים נה	יא	יומם ולילה יסובבה על חומתיה ואון ועמל בקרבה	
תהלים	תהלים נה	יב	הוות בקרבה ולא ימיש מרחבה תך ומרמה	
תהלים	תהלים נה	יג	כי לא אויב יחרפני ואשא לא משנאי עלי הגדיל ואסתר ממנו	
תהלים	תהלים נה	יד	ואתה אנוש כערכי אלופי ומידעי	
תהלים	תהלים נה	טו	אשר יחדו נמתיק סוד בבית אלהים נהלך ברגש	
תהלים	תהלים נה	טז	ישימות עלימו ירדו שאול חיים כי רעות במגורם בקרבם	
תהלים	תהלים נה	יז	אני אל אלהים אקרא ויהוה יושיעני	
תהלים	תהלים נה	יח	ערב ובקר וצהרים אשיחה ואהמה וישמע קולי	
תהלים	תהלים נה	יט	פדה בשלום נפשי מקרב לי כי ברבים היו עמדי	
תהלים	תהלים נה	כ	ישמע אל ויענם וישב קדם סלה אשר אין חליפות למו ולא יראו אלהים	
תהלים	תהלים נה	כא	שלח ידיו בשלמיו חלל בריתו	
תהלים	תהלים נה	כב	חלקו מחמאת פיו וקרב לבו רכו דבריו משמן והמה פתחות	
תהלים	תהלים נה	כג	השלך על יהוה יהבך והוא יכלכלך לא יתן לעולם מוט לצדיק	
תהלים	תהלים נה	כד	ואתה אלהים תורדם לבאר שחת אנשי דמים ומרמה לא יחצו ימיהם ואני אבטח בך	
תהלים	תהלים נו	א	למנצח על יונת אלם רחקים לדוד מכתם באחז אתו פלשתים בגת	
תהלים	תהלים נו	ב	חנני אלהים כי שאפני אנוש כל היום לחם ילחצני	
תהלים	תהלים נו	ג	שאפו שוררי כל היום כי רבים לחמים לי מרום	
תהלים	תהלים נו	ד	יום אירא אני אליך אבטח	
תהלים	תהלים נו	ה	באלהים אהלל דברו באלהים בטחתי לא אירא מה יעשה בשר לי	
תהלים	תהלים נו	ו	כל היום דברי יעצבו עלי כל מחשבתם לרע	
תהלים	תהלים נו	ז	יגורו יצפינו המה עקבי ישמרו כאשר קוו נפשי	
תהלים	תהלים נו	ח	על און פלט למו באף עמים הורד אלהים	
תהלים	תהלים נו	ט	נדי ספרתה אתה שימה דמעתי בנאדך הלא בספרתך	
תהלים	תהלים נו	י	אז ישובו אויבי אחור ביום אקרא זה ידעתי כי אלהים לי	
תהלים	תהלים נו	יא	באלהים אהלל דבר ביהוה אהלל דבר	
תהלים	תהלים נו	יב	באלהים בטחתי לא אירא מה יעשה אדם לי	
תהלים	תהלים נו	יג	עלי אלהים נדריך אשלם תודת לך	
תהלים	תהלים נו	יד	כי הצלת נפשי ממות הלא רגלי מדחי להתהלך לפני אלהים באור החיים	
תהלים	תהלים נז	א	למנצח אל תשחת לדוד מכתם בברחו מפני שאול במערה	
תהלים	תהלים נז	ב	חנני אלהים חנני כי בך חסיה נפשי ובצל כנפיך אחסה עד יעבר הוות	
תהלים	תהלים נז	ג	אקרא לאלהים עליון לאל גמר עלי	
תהלים	תהלים נז	ד	ישלח משמים ויושיעני חרף שאפי סלה ישלח אלהים חסדו ואמתו	
תהלים	תהלים נז	ה	נפשי בתוך לבאם אשכבה להטים בני אדם שניהם חנית וחצים ולשונם חרב חדה	
תהלים	תהלים נז	ו	רומה על השמים אלהים על כל הארץ כבודך	
תהלים	תהלים נז	ז	רשת הכינו לפעמי כפף נפשי כרו לפני שיחה נפלו בתוכה סלה	
תהלים	תהלים נז	ח	נכון לבי אלהים נכון לבי אשירה ואזמרה	
תהלים	תהלים נז	ט	עורה כבודי עורה הנבל וכנור אעירה שחר	
תהלים	תהלים נז	י	אודך בעמים אדני אזמרך בל אמים	
תהלים	תהלים נז	יא	כי גדל עד שמים חסדך ועד שחקים אמתך	
תהלים	תהלים נז	יב	רומה על שמים אלהים על כל הארץ כבודך	
תהלים	תהלים נח	א	למנצח אל תשחת לדוד מכתם	
תהלים	תהלים נח	ב	האמנם אלם צדק תדברון מישרים תשפטו בני אדם	
תהלים	תהלים נח	ג	אף בלב עולת תפעלון בארץ חמס ידיכם תפלסון	
תהלים	תהלים נח	ד	זרו רשעים מרחם תעו מבטן דברי כזב	
תהלים	תהלים נח	ה	חמת למו כדמות חמת נחש כמו פתן חרש יאטם אזנו	
תהלים	תהלים נח	ו	אשר לא ישמע לקול מלחשים חובר חברים מחכם	
תהלים	תהלים נח	ז	אלהים הרס שנימו בפימו מלתעות כפירים נתץ יהוה	
תהלים	תהלים נח	ח	ימאסו כמו מים יתהלכו למו ידרך חצו כמו יתמללו	
תהלים	תהלים נח	ט	כמו שבלול תמס יהלך נפל אשת בל חזו שמש	
תהלים	תהלים נח	י	בטרם יבינו סירתיכם אטד כמו חי כמו חרון ישערנו	
תהלים	תהלים נח	יא	ישמח צדיק כי חזה נקם פעמיו ירחץ בדם הרשע	
תהלים	תהלים נח	יב	ויאמר אדם אך פרי לצדיק אך יש אלהים שפטים בארץ	
תהלים	תהלים נט	א	למנצח אל תשחת לדוד מכתם בשלח שאול וישמרו את הבית להמיתו	
תהלים	תהלים נט	ב	הצילני מאיבי אלהי ממתקוממי תשגבני	
תהלים	תהלים נט	ג	הצילני מפעלי און ומאנשי דמים הושיעני	
תהלים	תהלים נט	ד	כי הנה ארבו לנפשי יגורו עלי עזים לא פשעי ולא חטאתי יהוה	
תהלים	תהלים נט	ה	בלי עון ירוצון ויכוננו עורה לקראתי וראה	
תהלים	תהלים נט	ו	ואתה יהוה אלהים צבאות אלהי ישראל הקיצה לפקד כל הגוים אל תחן כל בגדי און סלה	
תהלים	תהלים נט	ז	ישובו לערב יהמו ככלב ויסובבו עיר	
תהלים	תהלים נט	ח	הנה יביעון בפיהם חרבות בשפתותיהם כי מי שמע	
תהלים	תהלים נט	ט	ואתה יהוה תשחק למו תלעג לכל גוים	
תהלים	תהלים נט	י	עזו אליך אשמרה כי אלהים משגבי	
תהלים	תהלים נט	יא	אלהי חסדו יקדמני אלהים יראני בשררי	
תהלים	תהלים נט	יב	אל תהרגם פן ישכחו עמי הניעמו בחילך והורידמו מגננו אדני	
תהלים	תהלים נט	יג	חטאת פימו דבר שפתימו וילכדו בגאונם ומאלה ומכחש יספרו	
תהלים	תהלים נט	יד	כלה בחמה כלה ואינמו וידעו כי אלהים משל ביעקב לאפסי הארץ סלה	
תהלים	תהלים נט	טו	וישובו לערב יהמו ככלב ויסובבו עיר	
תהלים	תהלים נט	טז	המה ינועון לאכל אם לא ישבעו וילינו	
תהלים	תהלים נט	יז	ואני אשיר עזך וארנן לבקר חסדך כי היית משגב לי ומנוס ביום צר לי	
תהלים	תהלים נט	יח	עזי אליך אזמרה כי אלהים משגבי אלהי חסדי	
תהלים	תהלים ס	א	למנצח על שושן עדות מכתם לדוד ללמד	
תהלים	תהלים ס	ב	בהצותו את ארם נהרים ואת ארם צובה וישב יואב ויך את אדום בגיא מלח שנים עשר אלף	
תהלים	תהלים ס	ג	אלהים זנחתנו פרצתנו אנפת תשובב לנו	
תהלים	תהלים ס	ד	הרעשתה ארץ פצמתה רפה שבריה כי מטה	
תהלים	תהלים ס	ה	הראיתה עמך קשה השקיתנו יין תרעלה	
תהלים	תהלים ס	ו	נתתה ליראיך נס להתנוסס מפני קשט סלה	
תהלים	תהלים ס	ז	למען יחלצון ידידיך הושיעה ימינך ועננו	
תהלים	תהלים ס	ח	אלהים דבר בקדשו אעלזה אחלקה שכם ועמק סכות אמדד	
תהלים	תהלים ס	ט	לי גלעד ולי מנשה ואפרים מעוז ראשי יהודה מחקקי	
תהלים	תהלים ס	י	מואב סיר רחצי על אדום אשליך נעלי עלי פלשת התרעעי	
תהלים	תהלים ס	יא	מי יבלני עיר מצור מי נחני עד אדום	
תהלים	תהלים ס	יב	הלא אתה אלהים זנחתנו ולא תצא אלהים בצבאותינו	
תהלים	תהלים ס	יג	הבה לנו עזרת מצר ושוא תשועת אדם	
תהלים	תהלים ס	יד	באלהים נעשה חיל והוא יבוס צרינו	
תהלים	תהלים סא	א	למנצח על נגינת לדוד	
תהלים	תהלים סא	ב	שמעה אלהים רנתי הקשיבה תפלתי	
תהלים	תהלים סא	ג	מקצה הארץ אליך אקרא בעטף לבי בצור ירום ממני תנחני	
תהלים	תהלים סא	ד	כי היית מחסה לי מגדל עז מפני אויב	
תהלים	תהלים סא	ה	אגורה באהלך עולמים אחסה בסתר כנפיך סלה	
תהלים	תהלים סא	ו	כי אתה אלהים שמעת לנדרי נתת ירשת יראי שמך	
תהלים	תהלים סא	ז	ימים על ימי מלך תוסיף שנותיו כמו דר ודר	
תהלים	תהלים סא	ח	ישב עולם לפני אלהים חסד ואמת מן ינצרהו	
תהלים	תהלים סא	ט	כן אזמרה שמך לעד לשלמי נדרי יום יום	
תהלים	תהלים סב	א	למנצח על ידותון מזמור לדוד	
תהלים	תהלים סב	ב	אך אל אלהים דומיה נפשי ממנו ישועתי	
תהלים	תהלים סב	ג	אך הוא צורי וישועתי משגבי לא אמוט רבה	
תהלים	תהלים סב	ד	עד אנה תהותתו על איש תרצחו כלכם כקיר נטוי גדר הדחויה	
תהלים	תהלים סב	ה	אך משאתו יעצו להדיח ירצו כזב בפיו יברכו ובקרבם יקללו סלה	
תהלים	תהלים סב	ו	אך לאלהים דומי נפשי כי ממנו תקותי	
תהלים	תהלים סב	ז	אך הוא צורי וישועתי משגבי לא אמוט	
תהלים	תהלים סב	ח	על אלהים ישעי וכבודי צור עזי מחסי באלהים	
תהלים	תהלים סב	ט	בטחו בו בכל עת עם שפכו לפניו לבבכם אלהים מחסה לנו סלה	
תהלים	תהלים סב	י	אך הבל בני אדם כזב בני איש במאזנים לעלות המה מהבל יחד	
תהלים	תהלים סב	יא	אל תבטחו בעשק ובגזל אל תהבלו חיל כי ינוב אל תשיתו לב	
תהלים	תהלים סב	יב	אחת דבר אלהים שתים זו שמעתי כי עז לאלהים	
תהלים	תהלים סב	יג	ולך אדני חסד כי אתה תשלם לאיש כמעשהו	
תהלים	תהלים סג	א	מזמור לדוד בהיותו במדבר יהודה	
תהלים	תהלים סג	ב	אלהים אלי אתה אשחרך צמאה לך נפשי כמה לך בשרי בארץ ציה ועיף בלי מים	
תהלים	תהלים סג	ג	כן בקדש חזיתיך לראות עזך וכבודך	
תהלים	תהלים סג	ד	כי טוב חסדך מחיים שפתי ישבחונך	
תהלים	תהלים סג	ה	כן אברכך בחיי בשמך אשא כפי	
תהלים	תהלים סג	ו	כמו חלב ודשן תשבע נפשי ושפתי רננות יהלל פי	
תהלים	תהלים סג	ז	אם זכרתיך על יצועי באשמרות אהגה בך	
תהלים	תהלים סג	ח	כי היית עזרתה לי ובצל כנפיך ארנן	
תהלים	תהלים סג	ט	דבקה נפשי אחריך בי תמכה ימינך	
תהלים	תהלים סג	י	והמה לשואה יבקשו נפשי יבאו בתחתיות הארץ	
תהלים	תהלים סג	יא	יגירהו על ידי חרב מנת שעלים יהיו	
תהלים	תהלים סג	יב	והמלך ישמח באלהים יתהלל כל הנשבע בו כי יסכר פי דוברי שקר	
תהלים	תהלים סד	א	למנצח מזמור לדוד	
תהלים	תהלים סד	ב	שמע אלהים קולי בשיחי מפחד אויב תצר חיי	
תהלים	תהלים סד	ג	תסתירני מסוד מרעים מרגשת פעלי און	
תהלים	תהלים סד	ד	אשר שננו כחרב לשונם דרכו חצם דבר מר	
תהלים	תהלים סד	ה	לירות במסתרים תם פתאם ירהו ולא ייראו	
תהלים	תהלים סד	ו	יחזקו למו דבר רע יספרו לטמון מוקשים אמרו מי יראה למו	
תהלים	תהלים סד	ז	יחפשו עולת תמנו חפש מחפש וקרב איש ולב עמק	
תהלים	תהלים סד	ח	וירם אלהים חץ פתאום היו מכותם	
תהלים	תהלים סד	ט	ויכשילוהו עלימו לשונם יתנדדו כל ראה בם	
תהלים	תהלים סד	י	וייראו כל אדם ויגידו פעל אלהים ומעשהו השכילו	
תהלים	תהלים סד	יא	ישמח צדיק ביהוה וחסה בו ויתהללו כל ישרי לב	
תהלים	תהלים סה	א	למנצח מזמור לדוד שיר	
תהלים	תהלים סה	ב	לך דמיה תהלה אלהים בציון ולך ישלם נדר	
תהלים	תהלים סה	ג	שמע תפלה עדיך כל בשר יבאו	
תהלים	תהלים סה	ד	דברי עונת גברו מני פשעינו אתה תכפרם	
תהלים	תהלים סה	ה	אשרי תבחר ותקרב ישכן חצריך נשבעה בטוב ביתך קדש היכלך	
תהלים	תהלים סה	ו	נוראות בצדק תעננו אלהי ישענו מבטח כל קצוי ארץ וים רחקים	
תהלים	תהלים סה	ז	מכין הרים בכחו נאזר בגבורה	
תהלים	תהלים סה	ח	משביח שאון ימים שאון גליהם והמון לאמים	
תהלים	תהלים סה	ט	וייראו ישבי קצות מאותתיך מוצאי בקר וערב תרנין	
תהלים	תהלים סה	י	פקדת הארץ ותשקקה רבת תעשרנה פלג אלהים מלא מים תכין דגנם כי כן תכינה	
תהלים	תהלים סה	יא	תלמיה רוה נחת גדודיה ברביבים תמגגנה צמחה תברך	
תהלים	תהלים סה	יב	עטרת שנת טובתך ומעגליך ירעפון דשן	
תהלים	תהלים סה	יג	ירעפו נאות מדבר וגיל גבעות תחגרנה	
תהלים	תהלים סה	יד	לבשו כרים הצאן ועמקים יעטפו בר יתרועעו אף ישירו	
תהלים	תהלים סו	א	למנצח שיר מזמור הריעו לאלהים כל הארץ	
תהלים	תהלים סו	ב	זמרו כבוד שמו שימו כבוד תהלתו	
תהלים	תהלים סו	ג	אמרו לאלהים מה נורא מעשיך ברב עזך יכחשו לך איביך	
תהלים	תהלים סו	ד	כל הארץ ישתחוו לך ויזמרו לך יזמרו שמך סלה	
תהלים	תהלים סו	ה	לכו וראו מפעלות אלהים נורא עלילה על בני אדם	
תהלים	תהלים סו	ו	הפך ים ליבשה בנהר יעברו ברגל שם נשמחה בו	
תהלים	תהלים סו	ז	משל בגבורתו עולם עיניו בגוים תצפינה הסוררים אל ירימו למו סלה	
תהלים	תהלים סו	ח	ברכו עמים אלהינו והשמיעו קול תהלתו	
תהלים	תהלים סו	ט	השם נפשנו בחיים ולא נתן למוט רגלנו	
תהלים	תהלים סו	י	כי בחנתנו אלהים צרפתנו כצרף כסף	
תהלים	תהלים סו	יא	הבאתנו במצודה שמת מועקה במתנינו	
תהלים	תהלים סו	יב	הרכבת אנוש לראשנו באנו באש ובמים ותוציאנו לרויה	
תהלים	תהלים סו	יג	אבוא ביתך בעולות אשלם לך נדרי	
תהלים	תהלים סו	יד	אשר פצו שפתי ודבר פי בצר לי	
תהלים	תהלים סו	טו	עלות מחים אעלה לך עם קטרת אילים אעשה בקר עם עתודים סלה	
תהלים	תהלים סו	טז	לכו שמעו ואספרה כל יראי אלהים אשר עשה לנפשי	
תהלים	תהלים סו	יז	אליו פי קראתי ורומם תחת לשוני	
תהלים	תהלים סו	יח	און אם ראיתי בלבי לא ישמע אדני	
תהלים	תהלים סו	יט	אכן שמע אלהים הקשיב בקול תפלתי	
תהלים	תהלים סו	כ	ברוך אלהים אשר לא הסיר תפלתי וחסדו מאתי	
תהלים	תהלים סז	א	למנצח בנגינת מזמור שיר	
תהלים	תהלים סז	ב	אלהים יחננו ויברכנו יאר פניו אתנו סלה	
תהלים	תהלים סז	ג	לדעת בארץ דרכך בכל גוים ישועתך	
תהלים	תהלים סז	ד	יודוך עמים אלהים יודוך עמים כלם	
תהלים	תהלים סז	ה	ישמחו וירננו לאמים כי תשפט עמים מישור ולאמים בארץ תנחם סלה	
תהלים	תהלים סז	ו	יודוך עמים אלהים יודוך עמים כלם	
תהלים	תהלים סז	ז	ארץ נתנה יבולה יברכנו אלהים אלהינו	
תהלים	תהלים סז	ח	יברכנו אלהים וייראו אתו כל אפסי ארץ	
תהלים	תהלים סח	א	למנצח לדוד מזמור שיר	
תהלים	תהלים סח	ב	יקום אלהים יפוצו אויביו וינוסו משנאיו מפניו	
תהלים	תהלים סח	ג	כהנדף עשן תנדף כהמס דונג מפני אש יאבדו רשעים מפני אלהים	
תהלים	תהלים סח	ד	וצדיקים ישמחו יעלצו לפני אלהים וישישו בשמחה	
תהלים	תהלים סח	ה	שירו לאלהים זמרו שמו סלו לרכב בערבות ביה שמו ועלזו לפניו	
תהלים	תהלים סח	ו	אבי יתומים ודין אלמנות אלהים במעון קדשו	
תהלים	תהלים סח	ז	אלהים מושיב יחידים ביתה מוציא אסירים בכושרות אך סוררים שכנו צחיחה	
תהלים	תהלים סח	ח	אלהים בצאתך לפני עמך בצעדך בישימון סלה	
תהלים	תהלים סח	ט	ארץ רעשה אף שמים נטפו מפני אלהים זה סיני מפני אלהים אלהי ישראל	
תהלים	תהלים סח	י	גשם נדבות תניף אלהים נחלתך ונלאה אתה כוננתה	
תהלים	תהלים סח	יא	חיתך ישבו בה תכין בטובתך לעני אלהים	
תהלים	תהלים סח	יב	אדני יתן אמר המבשרות צבא רב	
תהלים	תהלים סח	יג	מלכי צבאות ידדון ידדון ונות בית תחלק שלל	
תהלים	תהלים סח	יד	אם תשכבון בין שפתים כנפי יונה נחפה בכסף ואברותיה בירקרק חרוץ	
תהלים	תהלים סח	טו	בפרש שדי מלכים בה תשלג בצלמון	
תהלים	תהלים סח	טז	הר אלהים הר בשן הר גבננים הר בשן	
תהלים	תהלים סח	יז	למה תרצדון הרים גבננים ההר חמד אלהים לשבתו אף יהוה ישכן לנצח	
תהלים	תהלים סח	יח	רכב אלהים רבתים אלפי שנאן אדני בם סיני בקדש	
תהלים	תהלים סח	יט	עלית למרום שבית שבי לקחת מתנות באדם ואף סוררים לשכן יה אלהים	
תהלים	תהלים סח	כ	ברוך אדני יום יום יעמס לנו האל ישועתנו סלה	
תהלים	תהלים סח	כא	האל לנו אל למושעות וליהוה אדני למות תוצאות	
תהלים	תהלים סח	כב	אך אלהים ימחץ ראש איביו קדקד שער מתהלך באשמיו	
תהלים	תהלים סח	כג	אמר אדני מבשן אשיב אשיב ממצלות ים	
תהלים	תהלים סח	כד	למען תמחץ רגלך בדם לשון כלביך מאיבים מנהו	
תהלים	תהלים סח	כה	ראו הליכותיך אלהים הליכות אלי מלכי בקדש	
תהלים	תהלים סח	כו	קדמו שרים אחר נגנים בתוך עלמות תופפות	
תהלים	תהלים סח	כז	במקהלות ברכו אלהים יהוה ממקור ישראל	
תהלים	תהלים סח	כח	שם בנימן צעיר רדם שרי יהודה רגמתם שרי זבלון שרי נפתלי	
תהלים	תהלים סח	כט	צוה אלהיך עזך עוזה אלהים זו פעלת לנו	
תהלים	תהלים סח	ל	מהיכלך על ירושלם לך יובילו מלכים שי	
תהלים	תהלים סח	לא	גער חית קנה עדת אבירים בעגלי עמים מתרפס ברצי כסף בזר עמים קרבות יחפצו	
תהלים	תהלים סח	לב	יאתיו חשמנים מני מצרים כוש תריץ ידיו לאלהים	
תהלים	תהלים סח	לג	ממלכות הארץ שירו לאלהים זמרו אדני סלה	
תהלים	תהלים סח	לד	לרכב בשמי שמי קדם הן יתן בקולו קול עז	
תהלים	תהלים סח	לה	תנו עז לאלהים על ישראל גאותו ועזו בשחקים	
תהלים	תהלים סח	לו	נורא אלהים ממקדשיך אל ישראל הוא נתן עז ותעצמות לעם ברוך אלהים	
תהלים	תהלים סט	א	למנצח על שושנים לדוד	
תהלים	תהלים סט	ב	הושיעני אלהים כי באו מים עד נפש	
תהלים	תהלים סט	ג	טבעתי ביון מצולה ואין מעמד באתי במעמקי מים ושבלת שטפתני	
תהלים	תהלים סט	ד	יגעתי בקראי נחר גרוני כלו עיני מיחל לאלהי	
תהלים	תהלים סט	ה	רבו משערות ראשי שנאי חנם עצמו מצמיתי איבי שקר אשר לא גזלתי אז אשיב	
תהלים	תהלים סט	ו	אלהים אתה ידעת לאולתי ואשמותי ממך לא נכחדו	
תהלים	תהלים סט	ז	אל יבשו בי קויך אדני יהוה צבאות אל יכלמו בי מבקשיך אלהי ישראל	
תהלים	תהלים סט	ח	כי עליך נשאתי חרפה כסתה כלמה פני	
תהלים	תהלים סט	ט	מוזר הייתי לאחי ונכרי לבני אמי	
תהלים	תהלים סט	י	כי קנאת ביתך אכלתני וחרפות חורפיך נפלו עלי	
תהלים	תהלים סט	יא	ואבכה בצום נפשי ותהי לחרפות לי	
תהלים	תהלים סט	יב	ואתנה לבושי שק ואהי להם למשל	
תהלים	תהלים סט	יג	ישיחו בי ישבי שער ונגינות שותי שכר	
תהלים	תהלים סט	יד	ואני תפלתי לך יהוה עת רצון אלהים ברב חסדך ענני באמת ישעך	
תהלים	תהלים סט	טו	הצילני מטיט ואל אטבעה אנצלה משנאי וממעמקי מים	
תהלים	תהלים סט	טז	אל תשטפני שבלת מים ואל תבלעני מצולה ואל תאטר עלי באר פיה	
תהלים	תהלים סט	יז	ענני יהוה כי טוב חסדך כרב רחמיך פנה אלי	
תהלים	תהלים סט	יח	ואל תסתר פניך מעבדך כי צר לי מהר ענני	
תהלים	תהלים סט	יט	קרבה אל נפשי גאלה למען איבי פדני	
תהלים	תהלים סט	כ	אתה ידעת חרפתי ובשתי וכלמתי נגדך כל צוררי	
תהלים	תהלים סט	כא	חרפה שברה לבי ואנושה ואקוה לנוד ואין ולמנחמים ולא מצאתי	
תהלים	תהלים סט	כב	ויתנו בברותי ראש ולצמאי ישקוני חמץ	
תהלים	תהלים סט	כג	יהי שלחנם לפניהם לפח ולשלומים למוקש	
תהלים	תהלים סט	כד	תחשכנה עיניהם מראות ומתניהם תמיד המעד	
תהלים	תהלים סט	כה	שפך עליהם זעמך וחרון אפך ישיגם	
תהלים	תהלים סט	כו	תהי טירתם נשמה באהליהם אל יהי ישב	
תהלים	תהלים סט	כז	כי אתה אשר הכית רדפו ואל מכאוב חלליך יספרו	
תהלים	תהלים סט	כח	תנה עון על עונם ואל יבאו בצדקתך	
תהלים	תהלים סט	כט	ימחו מספר חיים ועם צדיקים אל יכתבו	
תהלים	תהלים סט	ל	ואני עני וכואב ישועתך אלהים תשגבני	
תהלים	תהלים סט	לא	אהללה שם אלהים בשיר ואגדלנו בתודה	
תהלים	תהלים סט	לב	ותיטב ליהוה משור פר מקרן מפריס	
תהלים	תהלים סט	לג	ראו ענוים ישמחו דרשי אלהים ויחי לבבכם	
תהלים	תהלים סט	לד	כי שמע אל אביונים יהוה ואת אסיריו לא בזה	
תהלים	תהלים סט	לה	יהללוהו שמים וארץ ימים וכל רמש בם	
תהלים	תהלים סט	לו	כי אלהים יושיע ציון ויבנה ערי יהודה וישבו שם וירשוה	
תהלים	תהלים סט	לז	וזרע עבדיו ינחלוה ואהבי שמו ישכנו בה	
תהלים	תהלים ע	א	למנצח לדוד להזכיר	
תהלים	תהלים ע	ב	אלהים להצילני יהוה לעזרתי חושה	
תהלים	תהלים ע	ג	יבשו ויחפרו מבקשי נפשי יסגו אחור ויכלמו חפצי רעתי	
תהלים	תהלים ע	ד	ישובו על עקב בשתם האמרים האח האח	
תהלים	תהלים ע	ה	ישישו וישמחו בך כל מבקשיך ויאמרו תמיד יגדל אלהים אהבי ישועתך	
תהלים	תהלים ע	ו	ואני עני ואביון אלהים חושה לי עזרי ומפלטי אתה יהוה אל תאחר	
תהלים	תהלים עא	א	בך יהוה חסיתי אל אבושה לעולם	
תהלים	תהלים עא	ב	בצדקתך תצילני ותפלטני הטה אלי אזנך והושיעני	
תהלים	תהלים עא	ג	היה לי לצור מעון לבוא תמיד צוית להושיעני כי סלעי ומצודתי אתה	
תהלים	תהלים עא	ד	אלהי פלטני מיד רשע מכף מעול וחומץ	
תהלים	תהלים עא	ה	כי אתה תקותי אדני יהוה מבטחי מנעורי	
תהלים	תהלים עא	ו	עליך נסמכתי מבטן ממעי אמי אתה גוזי בך תהלתי תמיד	
תהלים	תהלים עא	ז	כמופת הייתי לרבים ואתה מחסי עז	
תהלים	תהלים עא	ח	ימלא פי תהלתך כל היום תפארתך	
תהלים	תהלים עא	ט	אל תשליכני לעת זקנה ככלות כחי אל תעזבני	
תהלים	תהלים עא	י	כי אמרו אויבי לי ושמרי נפשי נועצו יחדו	
תהלים	תהלים עא	יא	לאמר אלהים עזבו רדפו ותפשוהו כי אין מציל	
תהלים	תהלים עא	יב	אלהים אל תרחק ממני אלהי לעזרתי חישה	
תהלים	תהלים עא	יג	יבשו יכלו שטני נפשי יעטו חרפה וכלמה מבקשי רעתי	
תהלים	תהלים עא	יד	ואני תמיד איחל והוספתי על כל תהלתך	
תהלים	תהלים עא	טו	פי יספר צדקתך כל היום תשועתך כי לא ידעתי ספרות	
תהלים	תהלים עא	טז	אבוא בגברות אדני יהוה אזכיר צדקתך לבדך	
תהלים	תהלים עא	יז	אלהים למדתני מנעורי ועד הנה אגיד נפלאותיך	
תהלים	תהלים עא	יח	וגם עד זקנה ושיבה אלהים אל תעזבני עד אגיד זרועך לדור לכל יבוא גבורתך	
תהלים	תהלים עא	יט	וצדקתך אלהים עד מרום אשר עשית גדלות אלהים מי כמוך	
תהלים	תהלים עא	כ	אשר הראיתנו צרות רבות ורעות תשוב תחיינו ומתהמות הארץ תשוב תעלני	
תהלים	תהלים עא	כא	תרב גדלתי ותסב תנחמני	
תהלים	תהלים עא	כב	גם אני אודך בכלי נבל אמתך אלהי אזמרה לך בכנור קדוש ישראל	
תהלים	תהלים עא	כג	תרננה שפתי כי אזמרה לך ונפשי אשר פדית	
תהלים	תהלים עא	כד	גם לשוני כל היום תהגה צדקתך כי בשו כי חפרו מבקשי רעתי	
תהלים	תהלים עב	א	לשלמה אלהים משפטיך למלך תן וצדקתך לבן מלך	
תהלים	תהלים עב	ב	ידין עמך בצדק וענייך במשפט	
תהלים	תהלים עב	ג	ישאו הרים שלום לעם וגבעות בצדקה	
תהלים	תהלים עב	ד	ישפט עניי עם יושיע לבני אביון וידכא עושק	
תהלים	תהלים עב	ה	ייראוך עם שמש ולפני ירח דור דורים	
תהלים	תהלים עב	ו	ירד כמטר על גז כרביבים זרזיף ארץ	
תהלים	תהלים עב	ז	יפרח בימיו צדיק ורב שלום עד בלי ירח	
תהלים	תהלים עב	ח	וירד מים עד ים ומנהר עד אפסי ארץ	
תהלים	תהלים עב	ט	לפניו יכרעו ציים ואיביו עפר ילחכו	
תהלים	תהלים עב	י	מלכי תרשיש ואיים מנחה ישיבו מלכי שבא וסבא אשכר יקריבו	
תהלים	תהלים עב	יא	וישתחוו לו כל מלכים כל גוים יעבדוהו	
תהלים	תהלים עב	יב	כי יציל אביון משוע ועני ואין עזר לו	
תהלים	תהלים עב	יג	יחס על דל ואביון ונפשות אביונים יושיע	
תהלים	תהלים עב	יד	מתוך ומחמס יגאל נפשם וייקר דמם בעיניו	
תהלים	תהלים עב	טו	ויחי ויתן לו מזהב שבא ויתפלל בעדו תמיד כל היום יברכנהו	
תהלים	תהלים עב	טז	יהי פסת בר בארץ בראש הרים ירעש כלבנון פריו ויציצו מעיר כעשב הארץ	
תהלים	תהלים עב	יז	יהי שמו לעולם לפני שמש ינין שמו ויתברכו בו כל גוים יאשרוהו	
תהלים	תהלים עב	יח	ברוך יהוה אלהים אלהי ישראל עשה נפלאות לבדו	
תהלים	תהלים עב	יט	וברוך שם כבודו לעולם וימלא כבודו את כל הארץ אמן ואמן	
תהלים	תהלים עב	כ	כלו תפלות דוד בן ישי	
תהלים	תהלים עג	א	מזמור לאסף אך טוב לישראל אלהים לברי לבב	
תהלים	תהלים עג	ב	ואני כמעט נטוי רגלי כאין שפכה אשרי	
תהלים	תהלים עג	ג	כי קנאתי בהוללים שלום רשעים אראה	
תהלים	תהלים עג	ד	כי אין חרצבות למותם ובריא אולם	
תהלים	תהלים עג	ה	בעמל אנוש אינמו ועם אדם לא ינגעו	
תהלים	תהלים עג	ו	לכן ענקתמו גאוה יעטף שית חמס למו	
תהלים	תהלים עג	ז	יצא מחלב עינמו עברו משכיות לבב	
תהלים	תהלים עג	ח	ימיקו וידברו ברע עשק ממרום ידברו	
תהלים	תהלים עג	ט	שתו בשמים פיהם ולשונם תהלך בארץ	
תהלים	תהלים עג	י	לכן ישיב עמו הלם ומי מלא ימצו למו	
תהלים	תהלים עג	יא	ואמרו איכה ידע אל ויש דעה בעליון	
תהלים	תהלים עג	יב	הנה אלה רשעים ושלוי עולם השגו חיל	
תהלים	תהלים עג	יג	אך ריק זכיתי לבבי וארחץ בנקיון כפי	
תהלים	תהלים עג	יד	ואהי נגוע כל היום ותוכחתי לבקרים	
תהלים	תהלים עג	טו	אם אמרתי אספרה כמו הנה דור בניך בגדתי	
תהלים	תהלים עג	טז	ואחשבה לדעת זאת עמל היא בעיני	
תהלים	תהלים עג	יז	עד אבוא אל מקדשי אל אבינה לאחריתם	
תהלים	תהלים עג	יח	אך בחלקות תשית למו הפלתם למשואות	
תהלים	תהלים עג	יט	איך היו לשמה כרגע ספו תמו מן בלהות	
תהלים	תהלים עג	כ	כחלום מהקיץ אדני בעיר צלמם תבזה	
תהלים	תהלים עג	כא	כי יתחמץ לבבי וכליותי אשתונן	
תהלים	תהלים עג	כב	ואני בער ולא אדע בהמות הייתי עמך	
תהלים	תהלים עג	כג	ואני תמיד עמך אחזת ביד ימיני	
תהלים	תהלים עג	כד	בעצתך תנחני ואחר כבוד תקחני	
תהלים	תהלים עג	כה	מי לי בשמים ועמך לא חפצתי בארץ	
תהלים	תהלים עג	כו	כלה שארי ולבבי צור לבבי וחלקי אלהים לעולם	
תהלים	תהלים עג	כז	כי הנה רחקיך יאבדו הצמתה כל זונה ממך	
תהלים	תהלים עג	כח	ואני קרבת אלהים לי טוב שתי באדני יהוה מחסי לספר כל מלאכותיך	
תהלים	תהלים עד	א	משכיל לאסף למה אלהים זנחת לנצח יעשן אפך בצאן מרעיתך	
תהלים	תהלים עד	ב	זכר עדתך קנית קדם גאלת שבט נחלתך הר ציון זה שכנת בו	
תהלים	תהלים עד	ג	הרימה פעמיך למשאות נצח כל הרע אויב בקדש	
תהלים	תהלים עד	ד	שאגו צרריך בקרב מועדך שמו אותתם אתות	
תהלים	תהלים עד	ה	יודע כמביא למעלה בסבך עץ קרדמות	
תהלים	תהלים עד	ו	ועת פתוחיה יחד בכשיל וכילפת יהלמון	
תהלים	תהלים עד	ז	שלחו באש מקדשך לארץ חללו משכן שמך	
תהלים	תהלים עד	ח	אמרו בלבם נינם יחד שרפו כל מועדי אל בארץ	
תהלים	תהלים עד	ט	אותתינו לא ראינו אין עוד נביא ולא אתנו ידע עד מה	
תהלים	תהלים עד	י	עד מתי אלהים יחרף צר ינאץ אויב שמך לנצח	
תהלים	תהלים עד	יא	למה תשיב ידך וימינך מקרב חוקך כלה	
תהלים	תהלים עד	יב	ואלהים מלכי מקדם פעל ישועות בקרב הארץ	
תהלים	תהלים עד	יג	אתה פוררת בעזך ים שברת ראשי תנינים על המים	
תהלים	תהלים עד	יד	אתה רצצת ראשי לויתן תתננו מאכל לעם לציים	
תהלים	תהלים עד	טו	אתה בקעת מעין ונחל אתה הובשת נהרות איתן	
תהלים	תהלים עד	טז	לך יום אף לך לילה אתה הכינות מאור ושמש	
תהלים	תהלים עד	יז	אתה הצבת כל גבולות ארץ קיץ וחרף אתה יצרתם	
תהלים	תהלים עד	יח	זכר זאת אויב חרף יהוה ועם נבל נאצו שמך	
תהלים	תהלים עד	יט	אל תתן לחית נפש תורך חית ענייך אל תשכח לנצח	
תהלים	תהלים עד	כ	הבט לברית כי מלאו מחשכי ארץ נאות חמס	
תהלים	תהלים עד	כא	אל ישב דך נכלם עני ואביון יהללו שמך	
תהלים	תהלים עד	כב	קומה אלהים ריבה ריבך זכר חרפתך מני נבל כל היום	
תהלים	תהלים עד	כג	אל תשכח קול צרריך שאון קמיך עלה תמיד	
תהלים	תהלים עה	א	למנצח אל תשחת מזמור לאסף שיר	
תהלים	תהלים עה	ב	הודינו לך אלהים הודינו וקרוב שמך ספרו נפלאותיך	
תהלים	תהלים עה	ג	כי אקח מועד אני מישרים אשפט	
תהלים	תהלים עה	ד	נמגים ארץ וכל ישביה אנכי תכנתי עמודיה סלה	
תהלים	תהלים עה	ה	אמרתי להוללים אל תהלו ולרשעים אל תרימו קרן	
תהלים	תהלים עה	ו	אל תרימו למרום קרנכם תדברו בצואר עתק	
תהלים	תהלים עה	ז	כי לא ממוצא וממערב ולא ממדבר הרים	
תהלים	תהלים עה	ח	כי אלהים שפט זה ישפיל וזה ירים	
תהלים	תהלים עה	ט	כי כוס ביד יהוה ויין חמר מלא מסך ויגר מזה אך שמריה ימצו ישתו כל רשעי ארץ	
תהלים	תהלים עה	י	ואני אגיד לעלם אזמרה לאלהי יעקב	
תהלים	תהלים עה	יא	וכל קרני רשעים אגדע תרוממנה קרנות צדיק	
תהלים	תהלים עו	א	למנצח בנגינת מזמור לאסף שיר	
תהלים	תהלים עו	ב	נודע ביהודה אלהים בישראל גדול שמו	
תהלים	תהלים עו	ג	ויהי בשלם סכו ומעונתו בציון	
תהלים	תהלים עו	ד	שמה שבר רשפי קשת מגן וחרב ומלחמה סלה	
תהלים	תהלים עו	ה	נאור אתה אדיר מהררי טרף	
תהלים	תהלים עו	ו	אשתוללו אבירי לב נמו שנתם ולא מצאו כל אנשי חיל ידיהם	
תהלים	תהלים עו	ז	מגערתך אלהי יעקב נרדם ורכב וסוס	
תהלים	תהלים עו	ח	אתה נורא אתה ומי יעמד לפניך מאז אפך	
תהלים	תהלים עו	ט	משמים השמעת דין ארץ יראה ושקטה	
תהלים	תהלים עו	י	בקום למשפט אלהים להושיע כל ענוי ארץ סלה	
תהלים	תהלים עו	יא	כי חמת אדם תודך שארית חמת תחגר	
תהלים	תהלים עו	יב	נדרו ושלמו ליהוה אלהיכם כל סביביו יובילו שי למורא	
תהלים	תהלים עו	יג	יבצר רוח נגידים נורא למלכי ארץ	
תהלים	תהלים עז	א	למנצח על ידיתון לאסף מזמור	
תהלים	תהלים עז	ב	קולי אל אלהים ואצעקה קולי אל אלהים והאזין אלי	
תהלים	תהלים עז	ג	ביום צרתי אדני דרשתי ידי לילה נגרה ולא תפוג מאנה הנחם נפשי	
תהלים	תהלים עז	ד	אזכרה אלהים ואהמיה אשיחה ותתעטף רוחי סלה	
תהלים	תהלים עז	ה	אחזת שמרות עיני נפעמתי ולא אדבר	
תהלים	תהלים עז	ו	חשבתי ימים מקדם שנות עולמים	
תהלים	תהלים עז	ז	אזכרה נגינתי בלילה עם לבבי אשיחה ויחפש רוחי	
תהלים	תהלים עז	ח	הלעולמים יזנח אדני ולא יסיף לרצות עוד	
תהלים	תהלים עז	ט	האפס לנצח חסדו גמר אמר לדר ודר	
תהלים	תהלים עז	י	השכח חנות אל אם קפץ באף רחמיו סלה	
תהלים	תהלים עז	יא	ואמר חלותי היא שנות ימין עליון	
תהלים	תהלים עז	יב	אזכיר מעללי יה כי אזכרה מקדם פלאך	
תהלים	תהלים עז	יג	והגיתי בכל פעלך ובעלילותיך אשיחה	
תהלים	תהלים עז	יד	אלהים בקדש דרכך מי אל גדול כאלהים	
תהלים	תהלים עז	טו	אתה האל עשה פלא הודעת בעמים עזך	
תהלים	תהלים עז	טז	גאלת בזרוע עמך בני יעקב ויוסף סלה	
תהלים	תהלים עז	יז	ראוך מים אלהים ראוך מים יחילו אף ירגזו תהמות	
תהלים	תהלים עז	יח	זרמו מים עבות קול נתנו שחקים אף חצציך יתהלכו	
תהלים	תהלים עז	יט	קול רעמך בגלגל האירו ברקים תבל רגזה ותרעש הארץ	
תהלים	תהלים עז	כ	בים דרכך ושביליך במים רבים ועקבותיך לא נדעו	
תהלים	תהלים עז	כא	נחית כצאן עמך ביד משה ואהרן	
תהלים	תהלים עח	א	משכיל לאסף האזינה עמי תורתי הטו אזנכם לאמרי פי	
תהלים	תהלים עח	ב	אפתחה במשל פי אביעה חידות מני קדם	
תהלים	תהלים עח	ג	אשר שמענו ונדעם ואבותינו ספרו לנו	
תהלים	תהלים עח	ד	לא נכחד מבניהם לדור אחרון מספרים תהלות יהוה ועזוזו ונפלאותיו אשר עשה	
תהלים	תהלים עח	ה	ויקם עדות ביעקב ותורה שם בישראל אשר צוה את אבותינו להודיעם לבניהם	
תהלים	תהלים עח	ו	למען ידעו דור אחרון בנים יולדו יקמו ויספרו לבניהם	
תהלים	תהלים עח	ז	וישימו באלהים כסלם ולא ישכחו מעללי אל ומצותיו ינצרו	
תהלים	תהלים עח	ח	ולא יהיו כאבותם דור סורר ומרה דור לא הכין לבו ולא נאמנה את אל רוחו	
תהלים	תהלים עח	ט	בני אפרים נושקי רומי קשת הפכו ביום קרב	
תהלים	תהלים עח	י	לא שמרו ברית אלהים ובתורתו מאנו ללכת	
תהלים	תהלים עח	יא	וישכחו עלילותיו ונפלאותיו אשר הראם	
תהלים	תהלים עח	יב	נגד אבותם עשה פלא בארץ מצרים שדה צען	
תהלים	תהלים עח	יג	בקע ים ויעבירם ויצב מים כמו נד	
תהלים	תהלים עח	יד	וינחם בענן יומם וכל הלילה באור אש	
תהלים	תהלים עח	טו	יבקע צרים במדבר וישק כתהמות רבה	
תהלים	תהלים עח	טז	ויוצא נוזלים מסלע ויורד כנהרות מים	
תהלים	תהלים עח	יז	ויוסיפו עוד לחטא לו למרות עליון בציה	
תהלים	תהלים עח	יח	וינסו אל בלבבם לשאל אכל לנפשם	
תהלים	תהלים עח	יט	וידברו באלהים אמרו היוכל אל לערך שלחן במדבר	
תהלים	תהלים עח	כ	הן הכה צור ויזובו מים ונחלים ישטפו הגם לחם יוכל תת אם יכין שאר לעמו	
תהלים	תהלים עח	כא	לכן שמע יהוה ויתעבר ואש נשקה ביעקב וגם אף עלה בישראל	
תהלים	תהלים עח	כב	כי לא האמינו באלהים ולא בטחו בישועתו	
תהלים	תהלים עח	כג	ויצו שחקים ממעל ודלתי שמים פתח	
תהלים	תהלים עח	כד	וימטר עליהם מן לאכל ודגן שמים נתן למו	
תהלים	תהלים עח	כה	לחם אבירים אכל איש צידה שלח להם לשבע	
תהלים	תהלים עח	כו	יסע קדים בשמים וינהג בעזו תימן	
תהלים	תהלים עח	כז	וימטר עליהם כעפר שאר וכחול ימים עוף כנף	
תהלים	תהלים עח	כח	ויפל בקרב מחנהו סביב למשכנתיו	
תהלים	תהלים עח	כט	ויאכלו וישבעו מאד ותאותם יבא להם	
תהלים	תהלים עח	ל	לא זרו מתאותם עוד אכלם בפיהם	
תהלים	תהלים עח	לא	ואף אלהים עלה בהם ויהרג במשמניהם ובחורי ישראל הכריע	
תהלים	תהלים עח	לב	בכל זאת חטאו עוד ולא האמינו בנפלאותיו	
תהלים	תהלים עח	לג	ויכל בהבל ימיהם ושנותם בבהלה	
תהלים	תהלים עח	לד	אם הרגם ודרשוהו ושבו ושחרו אל	
תהלים	תהלים עח	לה	ויזכרו כי אלהים צורם ואל עליון גאלם	
תהלים	תהלים עח	לו	ויפתוהו בפיהם ובלשונם יכזבו לו	
תהלים	תהלים עח	לז	ולבם לא נכון עמו ולא נאמנו בבריתו	
תהלים	תהלים עח	לח	והוא רחום יכפר עון ולא ישחית והרבה להשיב אפו ולא יעיר כל חמתו	
תהלים	תהלים עח	לט	ויזכר כי בשר המה רוח הולך ולא ישוב	
תהלים	תהלים עח	מ	כמה ימרוהו במדבר יעציבוהו בישימון	
תהלים	תהלים עח	מא	וישובו וינסו אל וקדוש ישראל התוו	
תהלים	תהלים עח	מב	לא זכרו את ידו יום אשר פדם מני צר	
תהלים	תהלים עח	מג	אשר שם במצרים אתותיו ומופתיו בשדה צען	
תהלים	תהלים עח	מד	ויהפך לדם יאריהם ונזליהם בל ישתיון	
תהלים	תהלים עח	מה	ישלח בהם ערב ויאכלם וצפרדע ותשחיתם	
תהלים	תהלים עח	מו	ויתן לחסיל יבולם ויגיעם לארבה	
תהלים	תהלים עח	מז	יהרג בברד גפנם ושקמותם בחנמל	
תהלים	תהלים עח	מח	ויסגר לברד בעירם ומקניהם לרשפים	
תהלים	תהלים עח	מט	ישלח בם חרון אפו עברה וזעם וצרה משלחת מלאכי רעים	
תהלים	תהלים עח	נ	יפלס נתיב לאפו לא חשך ממות נפשם וחיתם לדבר הסגיר	
תהלים	תהלים עח	נא	ויך כל בכור במצרים ראשית אונים באהלי חם	
תהלים	תהלים עח	נב	ויסע כצאן עמו וינהגם כעדר במדבר	
תהלים	תהלים עח	נג	וינחם לבטח ולא פחדו ואת אויביהם כסה הים	
תהלים	תהלים עח	נד	ויביאם אל גבול קדשו הר זה קנתה ימינו	
תהלים	תהלים עח	נה	ויגרש מפניהם גוים ויפילם בחבל נחלה וישכן באהליהם שבטי ישראל	
תהלים	תהלים עח	נו	וינסו וימרו את אלהים עליון ועדותיו לא שמרו	
תהלים	תהלים עח	נז	ויסגו ויבגדו כאבותם נהפכו כקשת רמיה	
תהלים	תהלים עח	נח	ויכעיסוהו בבמותם ובפסיליהם יקניאוהו	
תהלים	תהלים עח	נט	שמע אלהים ויתעבר וימאס מאד בישראל	
תהלים	תהלים עח	ס	ויטש משכן שלו אהל שכן באדם	
תהלים	תהלים עח	סא	ויתן לשבי עזו ותפארתו ביד צר	
תהלים	תהלים עח	סב	ויסגר לחרב עמו ובנחלתו התעבר	
תהלים	תהלים עח	סג	בחוריו אכלה אש ובתולתיו לא הוללו	
תהלים	תהלים עח	סד	כהניו בחרב נפלו ואלמנתיו לא תבכינה	
תהלים	תהלים עח	סה	ויקץ כישן אדני כגבור מתרונן מיין	
תהלים	תהלים עח	סו	ויך צריו אחור חרפת עולם נתן למו	
תהלים	תהלים עח	סז	וימאס באהל יוסף ובשבט אפרים לא בחר	
תהלים	תהלים עח	סח	ויבחר את שבט יהודה את הר ציון אשר אהב	
תהלים	תהלים עח	סט	ויבן כמו רמים מקדשו כארץ יסדה לעולם	
תהלים	תהלים עח	ע	ויבחר בדוד עבדו ויקחהו ממכלאת צאן	
תהלים	תהלים עח	עא	מאחר עלות הביאו לרעות ביעקב עמו ובישראל נחלתו	
תהלים	תהלים עח	עב	וירעם כתם לבבו ובתבונות כפיו ינחם	
תהלים	תהלים עט	א	מזמור לאסף אלהים באו גוים בנחלתך טמאו את היכל קדשך שמו את ירושלם לעיים	
תהלים	תהלים עט	ב	נתנו את נבלת עבדיך מאכל לעוף השמים בשר חסידיך לחיתו ארץ	
תהלים	תהלים עט	ג	שפכו דמם כמים סביבות ירושלם ואין קובר	
תהלים	תהלים עט	ד	היינו חרפה לשכנינו לעג וקלס לסביבותינו	
תהלים	תהלים עט	ה	עד מה יהוה תאנף לנצח תבער כמו אש קנאתך	
תהלים	תהלים עט	ו	שפך חמתך אל הגוים אשר לא ידעוך ועל ממלכות אשר בשמך לא קראו	
תהלים	תהלים עט	ז	כי אכל את יעקב ואת נוהו השמו	
תהלים	תהלים עט	ח	אל תזכר לנו עונת ראשנים מהר יקדמונו רחמיך כי דלונו מאד	
תהלים	תהלים עט	ט	עזרנו אלהי ישענו על דבר כבוד שמך והצילנו וכפר על חטאתינו למען שמך	
תהלים	תהלים עט	י	למה יאמרו הגוים איה אלהיהם יודע בגיים לעינינו נקמת דם עבדיך השפוך	
תהלים	תהלים עט	יא	תבוא לפניך אנקת אסיר כגדל זרועך הותר בני תמותה	
תהלים	תהלים עט	יב	והשב לשכנינו שבעתים אל חיקם חרפתם אשר חרפוך אדני	
תהלים	תהלים עט	יג	ואנחנו עמך וצאן מרעיתך נודה לך לעולם לדר ודר נספר תהלתך	
תהלים	תהלים פ	א	למנצח אל ששנים עדות לאסף מזמור	
תהלים	תהלים פ	ב	רעה ישראל האזינה נהג כצאן יוסף ישב הכרובים הופיעה	
תהלים	תהלים פ	ג	לפני אפרים ובנימן ומנשה עוררה את גבורתך ולכה לישעתה לנו	
תהלים	תהלים פ	ד	אלהים השיבנו והאר פניך ונושעה	
תהלים	תהלים פ	ה	יהוה אלהים צבאות עד מתי עשנת בתפלת עמך	
תהלים	תהלים פ	ו	האכלתם לחם דמעה ותשקמו בדמעות שליש	
תהלים	תהלים פ	ז	תשימנו מדון לשכנינו ואיבינו ילעגו למו	
תהלים	תהלים פ	ח	אלהים צבאות השיבנו והאר פניך ונושעה	
תהלים	תהלים פ	ט	גפן ממצרים תסיע תגרש גוים ותטעה	
תהלים	תהלים פ	י	פנית לפניה ותשרש שרשיה ותמלא ארץ	
תהלים	תהלים פ	יא	כסו הרים צלה וענפיה ארזי אל	
תהלים	תהלים פ	יב	תשלח קצירה עד ים ואל נהר יונקותיה	
תהלים	תהלים פ	יג	למה פרצת גדריה וארוה כל עברי דרך	
תהלים	תהלים פ	יד	יכרסמנה חזיר מיער וזיז שדי ירענה	
תהלים	תהלים פ	טו	אלהים צבאות שוב נא הבט משמים וראה ופקד גפן זאת	
תהלים	תהלים פ	טז	וכנה אשר נטעה ימינך ועל בן אמצתה לך	
תהלים	תהלים פ	יז	שרפה באש כסוחה מגערת פניך יאבדו	
תהלים	תהלים פ	יח	תהי ידך על איש ימינך על בן אדם אמצת לך	
תהלים	תהלים פ	יט	ולא נסוג ממך תחינו ובשמך נקרא	
תהלים	תהלים פ	כ	יהוה אלהים צבאות השיבנו האר פניך ונושעה	
תהלים	תהלים פא	א	למנצח על הגתית לאסף	
תהלים	תהלים פא	ב	הרנינו לאלהים עוזנו הריעו לאלהי יעקב	
תהלים	תהלים פא	ג	שאו זמרה ותנו תף כנור נעים עם נבל	
תהלים	תהלים פא	ד	תקעו בחדש שופר בכסה ליום חגנו	
תהלים	תהלים פא	ה	כי חק לישראל הוא משפט לאלהי יעקב	
תהלים	תהלים פא	ו	עדות ביהוסף שמו בצאתו על ארץ מצרים שפת לא ידעתי אשמע	
תהלים	תהלים פא	ז	הסירותי מסבל שכמו כפיו מדוד תעברנה	
תהלים	תהלים פא	ח	בצרה קראת ואחלצך אענך בסתר רעם אבחנך על מי מריבה סלה	
תהלים	תהלים פא	ט	שמע עמי ואעידה בך ישראל אם תשמע לי	
תהלים	תהלים פא	י	לא יהיה בך אל זר ולא תשתחוה לאל נכר	
תהלים	תהלים פא	יא	אנכי יהוה אלהיך המעלך מארץ מצרים הרחב פיך ואמלאהו	
תהלים	תהלים פא	יב	ולא שמע עמי לקולי וישראל לא אבה לי	
תהלים	תהלים פא	יג	ואשלחהו בשרירות לבם ילכו במועצותיהם	
תהלים	תהלים פא	יד	לו עמי שמע לי ישראל בדרכי יהלכו	
תהלים	תהלים פא	טו	כמעט אויביהם אכניע ועל צריהם אשיב ידי	
תהלים	תהלים פא	טז	משנאי יהוה יכחשו לו ויהי עתם לעולם	
תהלים	תהלים פא	יז	ויאכילהו מחלב חטה ומצור דבש אשביעך	
תהלים	תהלים פב	א	מזמור לאסף אלהים נצב בעדת אל בקרב אלהים ישפט	
תהלים	תהלים פב	ב	עד מתי תשפטו עול ופני רשעים תשאו סלה	
תהלים	תהלים פב	ג	שפטו דל ויתום עני ורש הצדיקו	
תהלים	תהלים פב	ד	פלטו דל ואביון מיד רשעים הצילו	
תהלים	תהלים פב	ה	לא ידעו ולא יבינו בחשכה יתהלכו ימוטו כל מוסדי ארץ	
תהלים	תהלים פב	ו	אני אמרתי אלהים אתם ובני עליון כלכם	
תהלים	תהלים פב	ז	אכן כאדם תמותון וכאחד השרים תפלו	
תהלים	תהלים פב	ח	קומה אלהים שפטה הארץ כי אתה תנחל בכל הגוים	
תהלים	תהלים פג	א	שיר מזמור לאסף	
תהלים	תהלים פג	ב	אלהים אל דמי לך אל תחרש ואל תשקט אל	
תהלים	תהלים פג	ג	כי הנה אויביך יהמיון ומשנאיך נשאו ראש	
תהלים	תהלים פג	ד	על עמך יערימו סוד ויתיעצו על צפוניך	
תהלים	תהלים פג	ה	אמרו לכו ונכחידם מגוי ולא יזכר שם ישראל עוד	
תהלים	תהלים פג	ו	כי נועצו לב יחדו עליך ברית יכרתו	
תהלים	תהלים פג	ז	אהלי אדום וישמעאלים מואב והגרים	
תהלים	תהלים פג	ח	גבל ועמון ועמלק פלשת עם ישבי צור	
תהלים	תהלים פג	ט	גם אשור נלוה עמם היו זרוע לבני לוט סלה	
תהלים	תהלים פג	י	עשה להם כמדין כסיסרא כיבין בנחל קישון	
תהלים	תהלים פג	יא	נשמדו בעין דאר היו דמן לאדמה	
תהלים	תהלים פג	יב	שיתמו נדיבמו כערב וכזאב וכזבח וכצלמנע כל נסיכמו	
תהלים	תהלים פג	יג	אשר אמרו נירשה לנו את נאות אלהים	
תהלים	תהלים פג	יד	אלהי שיתמו כגלגל כקש לפני רוח	
תהלים	תהלים פג	טו	כאש תבער יער וכלהבה תלהט הרים	
תהלים	תהלים פג	טז	כן תרדפם בסערך ובסופתך תבהלם	
תהלים	תהלים פג	יז	מלא פניהם קלון ויבקשו שמך יהוה	
תהלים	תהלים פג	יח	יבשו ויבהלו עדי עד ויחפרו ויאבדו	
תהלים	תהלים פג	יט	וידעו כי אתה שמך יהוה לבדך עליון על כל הארץ	
תהלים	תהלים פד	א	למנצח על הגתית לבני קרח מזמור	
תהלים	תהלים פד	ב	מה ידידות משכנותיך יהוה צבאות	
תהלים	תהלים פד	ג	נכספה וגם כלתה נפשי לחצרות יהוה לבי ובשרי ירננו אל אל חי	
תהלים	תהלים פד	ד	גם צפור מצאה בית ודרור קן לה אשר שתה אפרחיה את מזבחותיך יהוה צבאות מלכי ואלהי	
תהלים	תהלים פד	ה	אשרי יושבי ביתך עוד יהללוך סלה	
תהלים	תהלים פד	ו	אשרי אדם עוז לו בך מסלות בלבבם	
תהלים	תהלים פד	ז	עברי בעמק הבכא מעין ישיתוהו גם ברכות יעטה מורה	
תהלים	תהלים פד	ח	ילכו מחיל אל חיל יראה אל אלהים בציון	
תהלים	תהלים פד	ט	יהוה אלהים צבאות שמעה תפלתי האזינה אלהי יעקב סלה	
תהלים	תהלים פד	י	מגננו ראה אלהים והבט פני משיחך	
תהלים	תהלים פד	יא	כי טוב יום בחצריך מאלף בחרתי הסתופף בבית אלהי מדור באהלי רשע	
תהלים	תהלים פד	יב	כי שמש ומגן יהוה אלהים חן וכבוד יתן יהוה לא ימנע טוב להלכים בתמים	
תהלים	תהלים פד	יג	יהוה צבאות אשרי אדם בטח בך	
תהלים	תהלים פה	א	למנצח לבני קרח מזמור	
תהלים	תהלים פה	ב	רצית יהוה ארצך שבת שבות יעקב	
תהלים	תהלים פה	ג	נשאת עון עמך כסית כל חטאתם סלה	
תהלים	תהלים פה	ד	אספת כל עברתך השיבות מחרון אפך	
תהלים	תהלים פה	ה	שובנו אלהי ישענו והפר כעסך עמנו	
תהלים	תהלים פה	ו	הלעולם תאנף בנו תמשך אפך לדר ודר	
תהלים	תהלים פה	ז	הלא אתה תשוב תחינו ועמך ישמחו בך	
תהלים	תהלים פה	ח	הראנו יהוה חסדך וישעך תתן לנו	
תהלים	תהלים פה	ט	אשמעה מה ידבר האל יהוה כי ידבר שלום אל עמו ואל חסידיו ואל ישובו לכסלה	
תהלים	תהלים פה	י	אך קרוב ליראיו ישעו לשכן כבוד בארצנו	
תהלים	תהלים פה	יא	חסד ואמת נפגשו צדק ושלום נשקו	
תהלים	תהלים פה	יב	אמת מארץ תצמח וצדק משמים נשקף	
תהלים	תהלים פה	יג	גם יהוה יתן הטוב וארצנו תתן יבולה	
תהלים	תהלים פה	יד	צדק לפניו יהלך וישם לדרך פעמיו	
תהלים	תהלים פו	א	תפלה לדוד הטה יהוה אזנך ענני כי עני ואביון אני	
תהלים	תהלים פו	ב	שמרה נפשי כי חסיד אני הושע עבדך אתה אלהי הבוטח אליך	
תהלים	תהלים פו	ג	חנני אדני כי אליך אקרא כל היום	
תהלים	תהלים פו	ד	שמח נפש עבדך כי אליך אדני נפשי אשא	
תהלים	תהלים פו	ה	כי אתה אדני טוב וסלח ורב חסד לכל קראיך	
תהלים	תהלים פו	ו	האזינה יהוה תפלתי והקשיבה בקול תחנונותי	
תהלים	תהלים פו	ז	ביום צרתי אקראך כי תענני	
תהלים	תהלים פו	ח	אין כמוך באלהים אדני ואין כמעשיך	
תהלים	תהלים פו	ט	כל גוים אשר עשית יבואו וישתחוו לפניך אדני ויכבדו לשמך	
תהלים	תהלים פו	י	כי גדול אתה ועשה נפלאות אתה אלהים לבדך	
תהלים	תהלים פו	יא	הורני יהוה דרכך אהלך באמתך יחד לבבי ליראה שמך	
תהלים	תהלים פו	יב	אודך אדני אלהי בכל לבבי ואכבדה שמך לעולם	
תהלים	תהלים פו	יג	כי חסדך גדול עלי והצלת נפשי משאול תחתיה	
תהלים	תהלים פו	יד	אלהים זדים קמו עלי ועדת עריצים בקשו נפשי ולא שמוך לנגדם	
תהלים	תהלים פו	טו	ואתה אדני אל רחום וחנון ארך אפים ורב חסד ואמת	
תהלים	תהלים פו	טז	פנה אלי וחנני תנה עזך לעבדך והושיעה לבן אמתך	
תהלים	תהלים פו	יז	עשה עמי אות לטובה ויראו שנאי ויבשו כי אתה יהוה עזרתני ונחמתני	
תהלים	תהלים פז	א	לבני קרח מזמור שיר יסודתו בהררי קדש	
תהלים	תהלים פז	ב	אהב יהוה שערי ציון מכל משכנות יעקב	
תהלים	תהלים פז	ג	נכבדות מדבר בך עיר האלהים סלה	
תהלים	תהלים פז	ד	אזכיר רהב ובבל לידעי הנה פלשת וצור עם כוש זה ילד שם	
תהלים	תהלים פז	ה	ולציון יאמר איש ואיש ילד בה והוא יכוננה עליון	
תהלים	תהלים פז	ו	יהוה יספר בכתוב עמים זה ילד שם סלה	
תהלים	תהלים פז	ז	ושרים כחללים כל מעיני בך	
תהלים	תהלים פח	א	שיר מזמור לבני קרח למנצח על מחלת לענות משכיל להימן האזרחי	
תהלים	תהלים פח	ב	יהוה אלהי ישועתי יום צעקתי בלילה נגדך	
תהלים	תהלים פח	ג	תבוא לפניך תפלתי הטה אזנך לרנתי	
תהלים	תהלים פח	ד	כי שבעה ברעות נפשי וחיי לשאול הגיעו	
תהלים	תהלים פח	ה	נחשבתי עם יורדי בור הייתי כגבר אין איל	
תהלים	תהלים פח	ו	במתים חפשי כמו חללים שכבי קבר אשר לא זכרתם עוד והמה מידך נגזרו	
תהלים	תהלים פח	ז	שתני בבור תחתיות במחשכים במצלות	
תהלים	תהלים פח	ח	עלי סמכה חמתך וכל משבריך ענית סלה	
תהלים	תהלים פח	ט	הרחקת מידעי ממני שתני תועבות למו כלא ולא אצא	
תהלים	תהלים פח	י	עיני דאבה מני עני קראתיך יהוה בכל יום שטחתי אליך כפי	
תהלים	תהלים פח	יא	הלמתים תעשה פלא אם רפאים יקומו יודוך סלה	
תהלים	תהלים פח	יב	היספר בקבר חסדך אמונתך באבדון	
תהלים	תהלים פח	יג	היודע בחשך פלאך וצדקתך בארץ נשיה	
תהלים	תהלים פח	יד	ואני אליך יהוה שועתי ובבקר תפלתי תקדמך	
תהלים	תהלים פח	טו	למה יהוה תזנח נפשי תסתיר פניך ממני	
תהלים	תהלים פח	טז	עני אני וגוע מנער נשאתי אמיך אפונה	
תהלים	תהלים פח	יז	עלי עברו חרוניך בעותיך צמתותני	
תהלים	תהלים פח	יח	סבוני כמים כל היום הקיפו עלי יחד	
תהלים	תהלים פח	יט	הרחקת ממני אהב ורע מידעי מחשך	
תהלים	תהלים פט	א	משכיל לאיתן האזרחי	
תהלים	תהלים פט	ב	חסדי יהוה עולם אשירה לדר ודר אודיע אמונתך בפי	
תהלים	תהלים פט	ג	כי אמרתי עולם חסד יבנה שמים תכן אמונתך בהם	
תהלים	תהלים פט	ד	כרתי ברית לבחירי נשבעתי לדוד עבדי	
תהלים	תהלים פט	ה	עד עולם אכין זרעך ובניתי לדר ודור כסאך סלה	
תהלים	תהלים פט	ו	ויודו שמים פלאך יהוה אף אמונתך בקהל קדשים	
תהלים	תהלים פט	ז	כי מי בשחק יערך ליהוה ידמה ליהוה בבני אלים	
תהלים	תהלים פט	ח	אל נערץ בסוד קדשים רבה ונורא על כל סביביו	
תהלים	תהלים פט	ט	יהוה אלהי צבאות מי כמוך חסין יה ואמונתך סביבותיך	
תהלים	תהלים פט	י	אתה מושל בגאות הים בשוא גליו אתה תשבחם	
תהלים	תהלים פט	יא	אתה דכאת כחלל רהב בזרוע עזך פזרת אויביך	
תהלים	תהלים פט	יב	לך שמים אף לך ארץ תבל ומלאה אתה יסדתם	
תהלים	תהלים פט	יג	צפון וימין אתה בראתם תבור וחרמון בשמך ירננו	
תהלים	תהלים פט	יד	לך זרוע עם גבורה תעז ידך תרום ימינך	
תהלים	תהלים פט	טו	צדק ומשפט מכון כסאך חסד ואמת יקדמו פניך	
תהלים	תהלים פט	טז	אשרי העם יודעי תרועה יהוה באור פניך יהלכון	
תהלים	תהלים פט	יז	בשמך יגילון כל היום ובצדקתך ירומו	
תהלים	תהלים פט	יח	כי תפארת עזמו אתה וברצנך תרים קרננו	
תהלים	תהלים פט	יט	כי ליהוה מגננו ולקדוש ישראל מלכנו	
תהלים	תהלים פט	כ	אז דברת בחזון לחסידיך ותאמר שויתי עזר על גבור הרימותי בחור מעם	
תהלים	תהלים פט	כא	מצאתי דוד עבדי בשמן קדשי משחתיו	
תהלים	תהלים פט	כב	אשר ידי תכון עמו אף זרועי תאמצנו	
תהלים	תהלים פט	כג	לא ישא אויב בו ובן עולה לא יעננו	
תהלים	תהלים פט	כד	וכתותי מפניו צריו ומשנאיו אגוף	
תהלים	תהלים פט	כה	ואמונתי וחסדי עמו ובשמי תרום קרנו	
תהלים	תהלים פט	כו	ושמתי בים ידו ובנהרות ימינו	
תהלים	תהלים פט	כז	הוא יקראני אבי אתה אלי וצור ישועתי	
תהלים	תהלים פט	כח	אף אני בכור אתנהו עליון למלכי ארץ	
תהלים	תהלים פט	כט	לעולם אשמור לו חסדי ובריתי נאמנת לו	
תהלים	תהלים פט	ל	ושמתי לעד זרעו וכסאו כימי שמים	
תהלים	תהלים פט	לא	אם יעזבו בניו תורתי ובמשפטי לא ילכון	
תהלים	תהלים פט	לב	אם חקתי יחללו ומצותי לא ישמרו	
תהלים	תהלים פט	לג	ופקדתי בשבט פשעם ובנגעים עונם	
תהלים	תהלים פט	לד	וחסדי לא אפיר מעמו ולא אשקר באמונתי	
תהלים	תהלים פט	לה	לא אחלל בריתי ומוצא שפתי לא אשנה	
תהלים	תהלים פט	לו	אחת נשבעתי בקדשי אם לדוד אכזב	
תהלים	תהלים פט	לז	זרעו לעולם יהיה וכסאו כשמש נגדי	
תהלים	תהלים פט	לח	כירח יכון עולם ועד בשחק נאמן סלה	
תהלים	תהלים פט	לט	ואתה זנחת ותמאס התעברת עם משיחך	
תהלים	תהלים פט	מ	נארתה ברית עבדך חללת לארץ נזרו	
תהלים	תהלים פט	מא	פרצת כל גדרתיו שמת מבצריו מחתה	
תהלים	תהלים פט	מב	שסהו כל עברי דרך היה חרפה לשכניו	
תהלים	תהלים פט	מג	הרימות ימין צריו השמחת כל אויביו	
תהלים	תהלים פט	מד	אף תשיב צור חרבו ולא הקימתו במלחמה	
תהלים	תהלים פט	מה	השבת מטהרו וכסאו לארץ מגרתה	
תהלים	תהלים פט	מו	הקצרת ימי עלומיו העטית עליו בושה סלה	
תהלים	תהלים פט	מז	עד מה יהוה תסתר לנצח תבער כמו אש חמתך	
תהלים	תהלים פט	מח	זכר אני מה חלד על מה שוא בראת כל בני אדם	
תהלים	תהלים פט	מט	מי גבר יחיה ולא יראה מות ימלט נפשו מיד שאול סלה	
תהלים	תהלים פט	נ	איה חסדיך הראשנים אדני נשבעת לדוד באמונתך	
תהלים	תהלים פט	נא	זכר אדני חרפת עבדיך שאתי בחיקי כל רבים עמים	
תהלים	תהלים פט	נב	אשר חרפו אויביך יהוה אשר חרפו עקבות משיחך	
תהלים	תהלים פט	נג	ברוך יהוה לעולם אמן ואמן	
תהלים	תהלים צ	א	תפלה למשה איש האלהים אדני מעון אתה היית לנו בדר ודר	
תהלים	תהלים צ	ב	בטרם הרים ילדו ותחולל ארץ ותבל ומעולם עד עולם אתה אל	
תהלים	תהלים צ	ג	תשב אנוש עד דכא ותאמר שובו בני אדם	
תהלים	תהלים צ	ד	כי אלף שנים בעיניך כיום אתמול כי יעבר ואשמורה בלילה	
תהלים	תהלים צ	ה	זרמתם שנה יהיו בבקר כחציר יחלף	
תהלים	תהלים צ	ו	בבקר יציץ וחלף לערב ימולל ויבש	
תהלים	תהלים צ	ז	כי כלינו באפך ובחמתך נבהלנו	
תהלים	תהלים צ	ח	שת עונתינו לנגדך עלמנו למאור פניך	
תהלים	תהלים צ	ט	כי כל ימינו פנו בעברתך כלינו שנינו כמו הגה	
תהלים	תהלים צ	י	ימי שנותינו בהם שבעים שנה ואם בגבורת שמונים שנה ורהבם עמל ואון כי גז חיש ונעפה	
תהלים	תהלים צ	יא	מי יודע עז אפך וכיראתך עברתך	
תהלים	תהלים צ	יב	למנות ימינו כן הודע ונבא לבב חכמה	
תהלים	תהלים צ	יג	שובה יהוה עד מתי והנחם על עבדיך	
תהלים	תהלים צ	יד	שבענו בבקר חסדך ונרננה ונשמחה בכל ימינו	
תהלים	תהלים צ	טו	שמחנו כימות עניתנו שנות ראינו רעה	
תהלים	תהלים צ	טז	יראה אל עבדיך פעלך והדרך על בניהם	
תהלים	תהלים צ	יז	ויהי נעם אדני אלהינו עלינו ומעשה ידינו כוננה עלינו ומעשה ידינו כוננהו	
תהלים	תהלים צא	א	ישב בסתר עליון בצל שדי יתלונן	
תהלים	תהלים צא	ב	אמר ליהוה מחסי ומצודתי אלהי אבטח בו	
תהלים	תהלים צא	ג	כי הוא יצילך מפח יקוש מדבר הוות	
תהלים	תהלים צא	ד	באברתו יסך לך ותחת כנפיו תחסה צנה וסחרה אמתו	
תהלים	תהלים צא	ה	לא תירא מפחד לילה מחץ יעוף יומם	
תהלים	תהלים צא	ו	מדבר באפל יהלך מקטב ישוד צהרים	
תהלים	תהלים צא	ז	יפל מצדך אלף ורבבה מימינך אליך לא יגש	
תהלים	תהלים צא	ח	רק בעיניך תביט ושלמת רשעים תראה	
תהלים	תהלים צא	ט	כי אתה יהוה מחסי עליון שמת מעונך	
תהלים	תהלים צא	י	לא תאנה אליך רעה ונגע לא יקרב באהלך	
תהלים	תהלים צא	יא	כי מלאכיו יצוה לך לשמרך בכל דרכיך	
תהלים	תהלים צא	יב	על כפים ישאונך פן תגף באבן רגלך	
תהלים	תהלים צא	יג	על שחל ופתן תדרך תרמס כפיר ותנין	
תהלים	תהלים צא	יד	כי בי חשק ואפלטהו אשגבהו כי ידע שמי	
תהלים	תהלים צא	טו	יקראני ואענהו עמו אנכי בצרה אחלצהו ואכבדהו	
תהלים	תהלים צא	טז	ארך ימים אשביעהו ואראהו בישועתי	
תהלים	תהלים צב	א	מזמור שיר ליום השבת	
תהלים	תהלים צב	ב	טוב להדות ליהוה ולזמר לשמך עליון	
תהלים	תהלים צב	ג	להגיד בבקר חסדך ואמונתך בלילות	
תהלים	תהלים צב	ד	עלי עשור ועלי נבל עלי הגיון בכנור	
תהלים	תהלים צב	ה	כי שמחתני יהוה בפעלך במעשי ידיך ארנן	
תהלים	תהלים צב	ו	מה גדלו מעשיך יהוה מאד עמקו מחשבתיך	
תהלים	תהלים צב	ז	איש בער לא ידע וכסיל לא יבין את זאת	
תהלים	תהלים צב	ח	בפרח רשעים כמו עשב ויציצו כל פעלי און להשמדם עדי עד	
תהלים	תהלים צב	ט	ואתה מרום לעלם יהוה	
תהלים	תהלים צב	י	כי הנה איביך יהוה כי הנה איביך יאבדו יתפרדו כל פעלי און	
תהלים	תהלים צב	יא	ותרם כראים קרני בלתי בשמן רענן	
תהלים	תהלים צב	יב	ותבט עיני בשורי בקמים עלי מרעים תשמענה אזני	
תהלים	תהלים צב	יג	צדיק כתמר יפרח כארז בלבנון ישגה	
תהלים	תהלים צב	יד	שתולים בבית יהוה בחצרות אלהינו יפריחו	
תהלים	תהלים צב	טו	עוד ינובון בשיבה דשנים ורעננים יהיו	
תהלים	תהלים צב	טז	להגיד כי ישר יהוה צורי ולא עלתה בו	
תהלים	תהלים צג	א	יהוה מלך גאות לבש לבש יהוה עז התאזר אף תכון תבל בל תמוט	
תהלים	תהלים צג	ב	נכון כסאך מאז מעולם אתה	
תהלים	תהלים צג	ג	נשאו נהרות יהוה נשאו נהרות קולם ישאו נהרות דכים	
תהלים	תהלים צג	ד	מקלות מים רבים אדירים משברי ים אדיר במרום יהוה	
תהלים	תהלים צג	ה	עדתיך נאמנו מאד לביתך נאוה קדש יהוה לארך ימים	
תהלים	תהלים צד	א	אל נקמות יהוה אל נקמות הופיע	
תהלים	תהלים צד	ב	הנשא שפט הארץ השב גמול על גאים	
תהלים	תהלים צד	ג	עד מתי רשעים יהוה עד מתי רשעים יעלזו	
תהלים	תהלים צד	ד	יביעו ידברו עתק יתאמרו כל פעלי און	
תהלים	תהלים צד	ה	עמך יהוה ידכאו ונחלתך יענו	
תהלים	תהלים צד	ו	אלמנה וגר יהרגו ויתומים ירצחו	
תהלים	תהלים צד	ז	ויאמרו לא יראה יה ולא יבין אלהי יעקב	
תהלים	תהלים צד	ח	בינו בערים בעם וכסילים מתי תשכילו	
תהלים	תהלים צד	ט	הנטע אזן הלא ישמע אם יצר עין הלא יביט	
תהלים	תהלים צד	י	היסר גוים הלא יוכיח המלמד אדם דעת	
תהלים	תהלים צד	יא	יהוה ידע מחשבות אדם כי המה הבל	
תהלים	תהלים צד	יב	אשרי הגבר אשר תיסרנו יה ומתורתך תלמדנו	
תהלים	תהלים צד	יג	להשקיט לו מימי רע עד יכרה לרשע שחת	
תהלים	תהלים צד	יד	כי לא יטש יהוה עמו ונחלתו לא יעזב	
תהלים	תהלים צד	טו	כי עד צדק ישוב משפט ואחריו כל ישרי לב	
תהלים	תהלים צד	טז	מי יקום לי עם מרעים מי יתיצב לי עם פעלי און	
תהלים	תהלים צד	יז	לולי יהוה עזרתה לי כמעט שכנה דומה נפשי	
תהלים	תהלים צד	יח	אם אמרתי מטה רגלי חסדך יהוה יסעדני	
תהלים	תהלים צד	יט	ברב שרעפי בקרבי תנחומיך ישעשעו נפשי	
תהלים	תהלים צד	כ	היחברך כסא הוות יצר עמל עלי חק	
תהלים	תהלים צד	כא	יגודו על נפש צדיק ודם נקי ירשיעו	
תהלים	תהלים צד	כב	ויהי יהוה לי למשגב ואלהי לצור מחסי	
תהלים	תהלים צד	כג	וישב עליהם את אונם וברעתם יצמיתם יצמיתם יהוה אלהינו	
תהלים	תהלים צה	א	לכו נרננה ליהוה נריעה לצור ישענו	
תהלים	תהלים צה	ב	נקדמה פניו בתודה בזמרות נריע לו	
תהלים	תהלים צה	ג	כי אל גדול יהוה ומלך גדול על כל אלהים	
תהלים	תהלים צה	ד	אשר בידו מחקרי ארץ ותועפות הרים לו	
תהלים	תהלים צה	ה	אשר לו הים והוא עשהו ויבשת ידיו יצרו	
תהלים	תהלים צה	ו	באו נשתחוה ונכרעה נברכה לפני יהוה עשנו	
תהלים	תהלים צה	ז	כי הוא אלהינו ואנחנו עם מרעיתו וצאן ידו היום אם בקלו תשמעו	
תהלים	תהלים צה	ח	אל תקשו לבבכם כמריבה כיום מסה במדבר	
תהלים	תהלים צה	ט	אשר נסוני אבותיכם בחנוני גם ראו פעלי	
תהלים	תהלים צה	י	ארבעים שנה אקוט בדור ואמר עם תעי לבב הם והם לא ידעו דרכי	
תהלים	תהלים צה	יא	אשר נשבעתי באפי אם יבאון אל מנוחתי	
תהלים	תהלים צו	א	שירו ליהוה שיר חדש שירו ליהוה כל הארץ	
תהלים	תהלים צו	ב	שירו ליהוה ברכו שמו בשרו מיום ליום ישועתו	
תהלים	תהלים צו	ג	ספרו בגוים כבודו בכל העמים נפלאותיו	
תהלים	תהלים צו	ד	כי גדול יהוה ומהלל מאד נורא הוא על כל אלהים	
תהלים	תהלים צו	ה	כי כל אלהי העמים אלילים ויהוה שמים עשה	
תהלים	תהלים צו	ו	הוד והדר לפניו עז ותפארת במקדשו	
תהלים	תהלים צו	ז	הבו ליהוה משפחות עמים הבו ליהוה כבוד ועז	
תהלים	תהלים צו	ח	הבו ליהוה כבוד שמו שאו מנחה ובאו לחצרותיו	
תהלים	תהלים צו	ט	השתחוו ליהוה בהדרת קדש חילו מפניו כל הארץ	
תהלים	תהלים צו	י	אמרו בגוים יהוה מלך אף תכון תבל בל תמוט ידין עמים במישרים	
תהלים	תהלים צו	יא	ישמחו השמים ותגל הארץ ירעם הים ומלאו	
תהלים	תהלים צו	יב	יעלז שדי וכל אשר בו אז ירננו כל עצי יער	
תהלים	תהלים צו	יג	לפני יהוה כי בא כי בא לשפט הארץ ישפט תבל בצדק ועמים באמונתו	
תהלים	תהלים צז	א	יהוה מלך תגל הארץ ישמחו איים רבים	
תהלים	תהלים צז	ב	ענן וערפל סביביו צדק ומשפט מכון כסאו	
תהלים	תהלים צז	ג	אש לפניו תלך ותלהט סביב צריו	
תהלים	תהלים צז	ד	האירו ברקיו תבל ראתה ותחל הארץ	
תהלים	תהלים צז	ה	הרים כדונג נמסו מלפני יהוה מלפני אדון כל הארץ	
תהלים	תהלים צז	ו	הגידו השמים צדקו וראו כל העמים כבודו	
תהלים	תהלים צז	ז	יבשו כל עבדי פסל המתהללים באלילים השתחוו לו כל אלהים	
תהלים	תהלים צז	ח	שמעה ותשמח ציון ותגלנה בנות יהודה למען משפטיך יהוה	
תהלים	תהלים צז	ט	כי אתה יהוה עליון על כל הארץ מאד נעלית על כל אלהים	
תהלים	תהלים צז	י	אהבי יהוה שנאו רע שמר נפשות חסידיו מיד רשעים יצילם	
תהלים	תהלים צז	יא	אור זרע לצדיק ולישרי לב שמחה	
תהלים	תהלים צז	יב	שמחו צדיקים ביהוה והודו לזכר קדשו	
תהלים	תהלים צח	א	מזמור שירו ליהוה שיר חדש כי נפלאות עשה הושיעה לו ימינו וזרוע קדשו	
תהלים	תהלים צח	ב	הודיע יהוה ישועתו לעיני הגוים גלה צדקתו	
תהלים	תהלים צח	ג	זכר חסדו ואמונתו לבית ישראל ראו כל אפסי ארץ את ישועת אלהינו	
תהלים	תהלים צח	ד	הריעו ליהוה כל הארץ פצחו ורננו וזמרו	
תהלים	תהלים צח	ה	זמרו ליהוה בכנור בכנור וקול זמרה	
תהלים	תהלים צח	ו	בחצצרות וקול שופר הריעו לפני המלך יהוה	
תהלים	תהלים צח	ז	ירעם הים ומלאו תבל וישבי בה	
תהלים	תהלים צח	ח	נהרות ימחאו כף יחד הרים ירננו	
תהלים	תהלים צח	ט	לפני יהוה כי בא לשפט הארץ ישפט תבל בצדק ועמים במישרים	
תהלים	תהלים צט	א	יהוה מלך ירגזו עמים ישב כרובים תנוט הארץ	
תהלים	תהלים צט	ב	יהוה בציון גדול ורם הוא על כל העמים	
תהלים	תהלים צט	ג	יודו שמך גדול ונורא קדוש הוא	
תהלים	תהלים צט	ד	ועז מלך משפט אהב אתה כוננת מישרים משפט וצדקה ביעקב אתה עשית	
תהלים	תהלים צט	ה	רוממו יהוה אלהינו והשתחוו להדם רגליו קדוש הוא	
תהלים	תהלים צט	ו	משה ואהרן בכהניו ושמואל בקראי שמו קראים אל יהוה והוא יענם	
תהלים	תהלים צט	ז	בעמוד ענן ידבר אליהם שמרו עדתיו וחק נתן למו	
תהלים	תהלים צט	ח	יהוה אלהינו אתה עניתם אל נשא היית להם ונקם על עלילותם	
תהלים	תהלים צט	ט	רוממו יהוה אלהינו והשתחוו להר קדשו כי קדוש יהוה אלהינו	
תהלים	תהלים ק	א	מזמור לתודה הריעו ליהוה כל הארץ	
תהלים	תהלים ק	ב	עבדו את יהוה בשמחה באו לפניו ברננה	
תהלים	תהלים ק	ג	דעו כי יהוה הוא אלהים הוא עשנו ולא אנחנו עמו וצאן מרעיתו	
תהלים	תהלים ק	ד	באו שעריו בתודה חצרתיו בתהלה הודו לו ברכו שמו	
תהלים	תהלים ק	ה	כי טוב יהוה לעולם חסדו ועד דר ודר אמונתו	
תהלים	תהלים קא	א	לדוד מזמור חסד ומשפט אשירה לך יהוה אזמרה	
תהלים	תהלים קא	ב	אשכילה בדרך תמים מתי תבוא אלי אתהלך בתם לבבי בקרב ביתי	
תהלים	תהלים קא	ג	לא אשית לנגד עיני דבר בליעל עשה סטים שנאתי לא ידבק בי	
תהלים	תהלים קא	ד	לבב עקש יסור ממני רע לא אדע	
תהלים	תהלים קא	ה	מלושני בסתר רעהו אותו אצמית גבה עינים ורחב לבב אתו לא אוכל	
תהלים	תהלים קא	ו	עיני בנאמני ארץ לשבת עמדי הלך בדרך תמים הוא ישרתני	
תהלים	תהלים קא	ז	לא ישב בקרב ביתי עשה רמיה דבר שקרים לא יכון לנגד עיני	
תהלים	תהלים קא	ח	לבקרים אצמית כל רשעי ארץ להכרית מעיר יהוה כל פעלי און	
תהלים	תהלים קב	א	תפלה לעני כי יעטף ולפני יהוה ישפך שיחו	
תהלים	תהלים קב	ב	יהוה שמעה תפלתי ושועתי אליך תבוא	
תהלים	תהלים קב	ג	אל תסתר פניך ממני ביום צר לי הטה אלי אזנך ביום אקרא מהר ענני	
תהלים	תהלים קב	ד	כי כלו בעשן ימי ועצמותי כמו קד נחרו	
תהלים	תהלים קב	ה	הוכה כעשב ויבש לבי כי שכחתי מאכל לחמי	
תהלים	תהלים קב	ו	מקול אנחתי דבקה עצמי לבשרי	
תהלים	תהלים קב	ז	דמיתי לקאת מדבר הייתי ככוס חרבות	
תהלים	תהלים קב	ח	שקדתי ואהיה כצפור בודד על גג	
תהלים	תהלים קב	ט	כל היום חרפוני אויבי מהוללי בי נשבעו	
תהלים	תהלים קב	י	כי אפר כלחם אכלתי ושקוי בבכי מסכתי	
תהלים	תהלים קב	יא	מפני זעמך וקצפך כי נשאתני ותשליכני	
תהלים	תהלים קב	יב	ימי כצל נטוי ואני כעשב איבש	
תהלים	תהלים קב	יג	ואתה יהוה לעולם תשב וזכרך לדר ודר	
תהלים	תהלים קב	יד	אתה תקום תרחם ציון כי עת לחננה כי בא מועד	
תהלים	תהלים קב	טו	כי רצו עבדיך את אבניה ואת עפרה יחננו	
תהלים	תהלים קב	טז	וייראו גוים את שם יהוה וכל מלכי הארץ את כבודך	
תהלים	תהלים קב	יז	כי בנה יהוה ציון נראה בכבודו	
תהלים	תהלים קב	יח	פנה אל תפלת הערער ולא בזה את תפלתם	
תהלים	תהלים קב	יט	תכתב זאת לדור אחרון ועם נברא יהלל יה	
תהלים	תהלים קב	כ	כי השקיף ממרום קדשו יהוה משמים אל ארץ הביט	
תהלים	תהלים קב	כא	לשמע אנקת אסיר לפתח בני תמותה	
תהלים	תהלים קב	כב	לספר בציון שם יהוה ותהלתו בירושלם	
תהלים	תהלים קב	כג	בהקבץ עמים יחדו וממלכות לעבד את יהוה	
תהלים	תהלים קב	כד	ענה בדרך כחו קצר ימי	
תהלים	תהלים קב	כה	אמר אלי אל תעלני בחצי ימי בדור דורים שנותיך	
תהלים	תהלים קב	כו	לפנים הארץ יסדת ומעשה ידיך שמים	
תהלים	תהלים קב	כז	המה יאבדו ואתה תעמד וכלם כבגד יבלו כלבוש תחליפם ויחלפו	
תהלים	תהלים קב	כח	ואתה הוא ושנותיך לא יתמו	
תהלים	תהלים קב	כט	בני עבדיך ישכונו וזרעם לפניך יכון	
תהלים	תהלים קג	א	לדוד ברכי נפשי את יהוה וכל קרבי את שם קדשו	
תהלים	תהלים קג	ב	ברכי נפשי את יהוה ואל תשכחי כל גמוליו	
תהלים	תהלים קג	ג	הסלח לכל עונכי הרפא לכל תחלאיכי	
תהלים	תהלים קג	ד	הגואל משחת חייכי המעטרכי חסד ורחמים	
תהלים	תהלים קג	ה	המשביע בטוב עדיך תתחדש כנשר נעוריכי	
תהלים	תהלים קג	ו	עשה צדקות יהוה ומשפטים לכל עשוקים	
תהלים	תהלים קג	ז	יודיע דרכיו למשה לבני ישראל עלילותיו	
תהלים	תהלים קג	ח	רחום וחנון יהוה ארך אפים ורב חסד	
תהלים	תהלים קג	ט	לא לנצח יריב ולא לעולם יטור	
תהלים	תהלים קג	י	לא כחטאינו עשה לנו ולא כעונתינו גמל עלינו	
תהלים	תהלים קג	יא	כי כגבה שמים על הארץ גבר חסדו על יראיו	
תהלים	תהלים קג	יב	כרחק מזרח ממערב הרחיק ממנו את פשעינו	
תהלים	תהלים קג	יג	כרחם אב על בנים רחם יהוה על יראיו	
תהלים	תהלים קג	יד	כי הוא ידע יצרנו זכור כי עפר אנחנו	
תהלים	תהלים קג	טו	אנוש כחציר ימיו כציץ השדה כן יציץ	
תהלים	תהלים קג	טז	כי רוח עברה בו ואיננו ולא יכירנו עוד מקומו	
תהלים	תהלים קג	יז	וחסד יהוה מעולם ועד עולם על יראיו וצדקתו לבני בנים	
תהלים	תהלים קג	יח	לשמרי בריתו ולזכרי פקדיו לעשותם	
תהלים	תהלים קג	יט	יהוה בשמים הכין כסאו ומלכותו בכל משלה	
תהלים	תהלים קג	כ	ברכו יהוה מלאכיו גברי כח עשי דברו לשמע בקול דברו	
תהלים	תהלים קג	כא	ברכו יהוה כל צבאיו משרתיו עשי רצונו	
תהלים	תהלים קג	כב	ברכו יהוה כל מעשיו בכל מקמות ממשלתו ברכי נפשי את יהוה	
תהלים	תהלים קד	א	ברכי נפשי את יהוה יהוה אלהי גדלת מאד הוד והדר לבשת	
תהלים	תהלים קד	ב	עטה אור כשלמה נוטה שמים כיריעה	
תהלים	תהלים קד	ג	המקרה במים עליותיו השם עבים רכובו המהלך על כנפי רוח	
תהלים	תהלים קד	ד	עשה מלאכיו רוחות משרתיו אש להט	
תהלים	תהלים קד	ה	יסד ארץ על מכוניה בל תמוט עולם ועד	
תהלים	תהלים קד	ו	תהום כלבוש כסיתו על הרים יעמדו מים	
תהלים	תהלים קד	ז	מן גערתך ינוסון מן קול רעמך יחפזון	
תהלים	תהלים קד	ח	יעלו הרים ירדו בקעות אל מקום זה יסדת להם	
תהלים	תהלים קד	ט	גבול שמת בל יעברון בל ישובון לכסות הארץ	
תהלים	תהלים קד	י	המשלח מעינים בנחלים בין הרים יהלכון	
תהלים	תהלים קד	יא	ישקו כל חיתו שדי ישברו פראים צמאם	
תהלים	תהלים קד	יב	עליהם עוף השמים ישכון מבין עפאים יתנו קול	
תהלים	תהלים קד	יג	משקה הרים מעליותיו מפרי מעשיך תשבע הארץ	
תהלים	תהלים קד	יד	מצמיח חציר לבהמה ועשב לעבדת האדם להוציא לחם מן הארץ	
תהלים	תהלים קד	טו	ויין ישמח לבב אנוש להצהיל פנים משמן ולחם לבב אנוש יסעד	
תהלים	תהלים קד	טז	ישבעו עצי יהוה ארזי לבנון אשר נטע	
תהלים	תהלים קד	יז	אשר שם צפרים יקננו חסידה ברושים ביתה	
תהלים	תהלים קד	יח	הרים הגבהים ליעלים סלעים מחסה לשפנים	
תהלים	תהלים קד	יט	עשה ירח למועדים שמש ידע מבואו	
תהלים	תהלים קד	כ	תשת חשך ויהי לילה בו תרמש כל חיתו יער	
תהלים	תהלים קד	כא	הכפירים שאגים לטרף ולבקש מאל אכלם	
תהלים	תהלים קד	כב	תזרח השמש יאספון ואל מעונתם ירבצון	
תהלים	תהלים קד	כג	יצא אדם לפעלו ולעבדתו עדי ערב	
תהלים	תהלים קד	כד	מה רבו מעשיך יהוה כלם בחכמה עשית מלאה הארץ קנינך	
תהלים	תהלים קד	כה	זה הים גדול ורחב ידים שם רמש ואין מספר חיות קטנות עם גדלות	
תהלים	תהלים קד	כו	שם אניות יהלכון לויתן זה יצרת לשחק בו	
תהלים	תהלים קד	כז	כלם אליך ישברון לתת אכלם בעתו	
תהלים	תהלים קד	כח	תתן להם ילקטון תפתח ידך ישבעון טוב	
תהלים	תהלים קד	כט	תסתיר פניך יבהלון תסף רוחם יגועון ואל עפרם ישובון	
תהלים	תהלים קד	ל	תשלח רוחך יבראון ותחדש פני אדמה	
תהלים	תהלים קד	לא	יהי כבוד יהוה לעולם ישמח יהוה במעשיו	
תהלים	תהלים קד	לב	המביט לארץ ותרעד יגע בהרים ויעשנו	
תהלים	תהלים קד	לג	אשירה ליהוה בחיי אזמרה לאלהי בעודי	
תהלים	תהלים קד	לד	יערב עליו שיחי אנכי אשמח ביהוה	
תהלים	תהלים קד	לה	יתמו חטאים מן הארץ ורשעים עוד אינם ברכי נפשי את יהוה הללו יה	
תהלים	תהלים קה	א	הודו ליהוה קראו בשמו הודיעו בעמים עלילותיו	
תהלים	תהלים קה	ב	שירו לו זמרו לו שיחו בכל נפלאותיו	
תהלים	תהלים קה	ג	התהללו בשם קדשו ישמח לב מבקשי יהוה	
תהלים	תהלים קה	ד	דרשו יהוה ועזו בקשו פניו תמיד	
תהלים	תהלים קה	ה	זכרו נפלאותיו אשר עשה מפתיו ומשפטי פיו	
תהלים	תהלים קה	ו	זרע אברהם עבדו בני יעקב בחיריו	
תהלים	תהלים קה	ז	הוא יהוה אלהינו בכל הארץ משפטיו	
תהלים	תהלים קה	ח	זכר לעולם בריתו דבר צוה לאלף דור	
תהלים	תהלים קה	ט	אשר כרת את אברהם ושבועתו לישחק	
תהלים	תהלים קה	י	ויעמידה ליעקב לחק לישראל ברית עולם	
תהלים	תהלים קה	יא	לאמר לך אתן את ארץ כנען חבל נחלתכם	
תהלים	תהלים קה	יב	בהיותם מתי מספר כמעט וגרים בה	
תהלים	תהלים קה	יג	ויתהלכו מגוי אל גוי מממלכה אל עם אחר	
תהלים	תהלים קה	יד	לא הניח אדם לעשקם ויוכח עליהם מלכים	
תהלים	תהלים קה	טו	אל תגעו במשיחי ולנביאי אל תרעו	
תהלים	תהלים קה	טז	ויקרא רעב על הארץ כל מטה לחם שבר	
תהלים	תהלים קה	יז	שלח לפניהם איש לעבד נמכר יוסף	
תהלים	תהלים קה	יח	ענו בכבל רגליו ברזל באה נפשו	
תהלים	תהלים קה	יט	עד עת בא דברו אמרת יהוה צרפתהו	
תהלים	תהלים קה	כ	שלח מלך ויתירהו משל עמים ויפתחהו	
תהלים	תהלים קה	כא	שמו אדון לביתו ומשל בכל קנינו	
תהלים	תהלים קה	כב	לאסר שריו בנפשו וזקניו יחכם	
תהלים	תהלים קה	כג	ויבא ישראל מצרים ויעקב גר בארץ חם	
תהלים	תהלים קה	כד	ויפר את עמו מאד ויעצמהו מצריו	
תהלים	תהלים קה	כה	הפך לבם לשנא עמו להתנכל בעבדיו	
תהלים	תהלים קה	כו	שלח משה עבדו אהרן אשר בחר בו	
תהלים	תהלים קה	כז	שמו בם דברי אתותיו ומפתים בארץ חם	
תהלים	תהלים קה	כח	שלח חשך ויחשך ולא מרו את דברוו	
תהלים	תהלים קה	כט	הפך את מימיהם לדם וימת את דגתם	
תהלים	תהלים קה	ל	שרץ ארצם צפרדעים בחדרי מלכיהם	
תהלים	תהלים קה	לא	אמר ויבא ערב כנים בכל גבולם	
תהלים	תהלים קה	לב	נתן גשמיהם ברד אש להבות בארצם	
תהלים	תהלים קה	לג	ויך גפנם ותאנתם וישבר עץ גבולם	
תהלים	תהלים קה	לד	אמר ויבא ארבה וילק ואין מספר	
תהלים	תהלים קה	לה	ויאכל כל עשב בארצם ויאכל פרי אדמתם	
תהלים	תהלים קה	לו	ויך כל בכור בארצם ראשית לכל אונם	
תהלים	תהלים קה	לז	ויוציאם בכסף וזהב ואין בשבטיו כושל	
תהלים	תהלים קה	לח	שמח מצרים בצאתם כי נפל פחדם עליהם	
תהלים	תהלים קה	לט	פרש ענן למסך ואש להאיר לילה	
תהלים	תהלים קה	מ	שאל ויבא שלו ולחם שמים ישביעם	
תהלים	תהלים קה	מא	פתח צור ויזובו מים הלכו בציות נהר	
תהלים	תהלים קה	מב	כי זכר את דבר קדשו את אברהם עבדו	
תהלים	תהלים קה	מג	ויוצא עמו בששון ברנה את בחיריו	
תהלים	תהלים קה	מד	ויתן להם ארצות גוים ועמל לאמים יירשו	
תהלים	תהלים קה	מה	בעבור ישמרו חקיו ותורתיו ינצרו הללו יה	
תהלים	תהלים קו	א	הללויה הודו ליהוה כי טוב כי לעולם חסדו	
תהלים	תהלים קו	ב	מי ימלל גבורות יהוה ישמיע כל תהלתו	
תהלים	תהלים קו	ג	אשרי שמרי משפט עשה צדקה בכל עת	
תהלים	תהלים קו	ד	זכרני יהוה ברצון עמך פקדני בישועתך	
תהלים	תהלים קו	ה	לראות בטובת בחיריך לשמח בשמחת גויך להתהלל עם נחלתך	
תהלים	תהלים קו	ו	חטאנו עם אבותינו העוינו הרשענו	
תהלים	תהלים קו	ז	אבותינו במצרים לא השכילו נפלאותיך לא זכרו את רב חסדיך וימרו על ים בים סוף	
תהלים	תהלים קו	ח	ויושיעם למען שמו להודיע את גבורתו	
תהלים	תהלים קו	ט	ויגער בים סוף ויחרב ויוליכם בתהמות כמדבר	
תהלים	תהלים קו	י	ויושיעם מיד שונא ויגאלם מיד אויב	
תהלים	תהלים קו	יא	ויכסו מים צריהם אחד מהם לא נותר	
תהלים	תהלים קו	יב	ויאמינו בדבריו ישירו תהלתו	
תהלים	תהלים קו	יג	מהרו שכחו מעשיו לא חכו לעצתו	
תהלים	תהלים קו	יד	ויתאוו תאוה במדבר וינסו אל בישימון	
תהלים	תהלים קו	טו	ויתן להם שאלתם וישלח רזון בנפשם	
תהלים	תהלים קו	טז	ויקנאו למשה במחנה לאהרן קדוש יהוה	
תהלים	תהלים קו	יז	תפתח ארץ ותבלע דתן ותכס על עדת אבירם	
תהלים	תהלים קו	יח	ותבער אש בעדתם להבה תלהט רשעים	
תהלים	תהלים קו	יט	יעשו עגל בחרב וישתחוו למסכה	
תהלים	תהלים קו	כ	וימירו את כבודם בתבנית שור אכל עשב	
תהלים	תהלים קו	כא	שכחו אל מושיעם עשה גדלות במצרים	
תהלים	תהלים קו	כב	נפלאות בארץ חם נוראות על ים סוף	
תהלים	תהלים קו	כג	ויאמר להשמידם לולי משה בחירו עמד בפרץ לפניו להשיב חמתו מהשחית	
תהלים	תהלים קו	כד	וימאסו בארץ חמדה לא האמינו לדברו	
תהלים	תהלים קו	כה	וירגנו באהליהם לא שמעו בקול יהוה	
תהלים	תהלים קו	כו	וישא ידו להם להפיל אותם במדבר	
תהלים	תהלים קו	כז	ולהפיל זרעם בגוים ולזרותם בארצות	
תהלים	תהלים קו	כח	ויצמדו לבעל פעור ויאכלו זבחי מתים	
תהלים	תהלים קו	כט	ויכעיסו במעלליהם ותפרץ בם מגפה	
תהלים	תהלים קו	ל	ויעמד פינחס ויפלל ותעצר המגפה	
תהלים	תהלים קו	לא	ותחשב לו לצדקה לדר ודר עד עולם	
תהלים	תהלים קו	לב	ויקציפו על מי מריבה וירע למשה בעבורם	
תהלים	תהלים קו	לג	כי המרו את רוחו ויבטא בשפתיו	
תהלים	תהלים קו	לד	לא השמידו את העמים אשר אמר יהוה להם	
תהלים	תהלים קו	לה	ויתערבו בגוים וילמדו מעשיהם	
תהלים	תהלים קו	לו	ויעבדו את עצביהם ויהיו להם למוקש	
תהלים	תהלים קו	לז	ויזבחו את בניהם ואת בנותיהם לשדים	
תהלים	תהלים קו	לח	וישפכו דם נקי דם בניהם ובנותיהם אשר זבחו לעצבי כנען ותחנף הארץ בדמים	
תהלים	תהלים קו	לט	ויטמאו במעשיהם ויזנו במעלליהם	
תהלים	תהלים קו	מ	ויחר אף יהוה בעמו ויתעב את נחלתו	
תהלים	תהלים קו	מא	ויתנם ביד גוים וימשלו בהם שנאיהם	
תהלים	תהלים קו	מב	וילחצום אויביהם ויכנעו תחת ידם	
תהלים	תהלים קו	מג	פעמים רבות יצילם והמה ימרו בעצתם וימכו בעונם	
תהלים	תהלים קו	מד	וירא בצר להם בשמעו את רנתם	
תהלים	תהלים קו	מה	ויזכר להם בריתו וינחם כרב חסדו	
תהלים	תהלים קו	מו	ויתן אותם לרחמים לפני כל שוביהם	
תהלים	תהלים קו	מז	הושיענו יהוה אלהינו וקבצנו מן הגוים להדות לשם קדשך להשתבח בתהלתך	
תהלים	תהלים קו	מח	ברוך יהוה אלהי ישראל מן העולם ועד העולם ואמר כל העם אמן הללו יה	
תהלים	תהלים קז	א	הדו ליהוה כי טוב כי לעולם חסדו	
תהלים	תהלים קז	ב	יאמרו גאולי יהוה אשר גאלם מיד צר	
תהלים	תהלים קז	ג	ומארצות קבצם ממזרח וממערב מצפון ומים	
תהלים	תהלים קז	ד	תעו במדבר בישימון דרך עיר מושב לא מצאו	
תהלים	תהלים קז	ה	רעבים גם צמאים נפשם בהם תתעטף	
תהלים	תהלים קז	ו	ויצעקו אל יהוה בצר להם ממצוקותיהם יצילם	
תהלים	תהלים קז	ז	וידריכם בדרך ישרה ללכת אל עיר מושב	
תהלים	תהלים קז	ח	יודו ליהוה חסדו ונפלאותיו לבני אדם	
תהלים	תהלים קז	ט	כי השביע נפש שקקה ונפש רעבה מלא טוב	
תהלים	תהלים קז	י	ישבי חשך וצלמות אסירי עני וברזל	
תהלים	תהלים קז	יא	כי המרו אמרי אל ועצת עליון נאצו	
תהלים	תהלים קז	יב	ויכנע בעמל לבם כשלו ואין עזר	
תהלים	תהלים קז	יג	ויזעקו אל יהוה בצר להם ממצקותיהם יושיעם	
תהלים	תהלים קז	יד	יוציאם מחשך וצלמות ומוסרותיהם ינתק	
תהלים	תהלים קז	טו	יודו ליהוה חסדו ונפלאותיו לבני אדם	
תהלים	תהלים קז	טז	כי שבר דלתות נחשת ובריחי ברזל גדע	
תהלים	תהלים קז	יז	אולים מדרך פשעם ומעונתיהם יתענו	
תהלים	תהלים קז	יח	כל אכל תתעב נפשם ויגיעו עד שערי מות	
תהלים	תהלים קז	יט	ויזעקו אל יהוה בצר להם ממצקותיהם יושיעם	
תהלים	תהלים קז	כ	ישלח דברו וירפאם וימלט משחיתותם	
תהלים	תהלים קז	כא	יודו ליהוה חסדו ונפלאותיו לבני אדם	
תהלים	תהלים קז	כב	ויזבחו זבחי תודה ויספרו מעשיו ברנה	
תהלים	תהלים קז	כג	יורדי הים באניות עשי מלאכה במים רבים	
תהלים	תהלים קז	כד	המה ראו מעשי יהוה ונפלאותיו במצולה	
תהלים	תהלים קז	כה	ויאמר ויעמד רוח סערה ותרומם גליו	
תהלים	תהלים קז	כו	יעלו שמים ירדו תהומות נפשם ברעה תתמוגג	
תהלים	תהלים קז	כז	יחוגו וינועו כשכור וכל חכמתם תתבלע	
תהלים	תהלים קז	כח	ויצעקו אל יהוה בצר להם וממצוקתיהם יוציאם	
תהלים	תהלים קז	כט	יקם סערה לדממה ויחשו גליהם	
תהלים	תהלים קז	ל	וישמחו כי ישתקו וינחם אל מחוז חפצם	
תהלים	תהלים קז	לא	יודו ליהוה חסדו ונפלאותיו לבני אדם	
תהלים	תהלים קז	לב	וירממוהו בקהל עם ובמושב זקנים יהללוהו	
תהלים	תהלים קז	לג	ישם נהרות למדבר ומצאי מים לצמאון	
תהלים	תהלים קז	לד	ארץ פרי למלחה מרעת ישבי בה	
תהלים	תהלים קז	לה	ישם מדבר לאגם מים וארץ ציה למצאי מים	
תהלים	תהלים קז	לו	ויושב שם רעבים ויכוננו עיר מושב	
תהלים	תהלים קז	לז	ויזרעו שדות ויטעו כרמים ויעשו פרי תבואה	
תהלים	תהלים קז	לח	ויברכם וירבו מאד ובהמתם לא ימעיט	
תהלים	תהלים קז	לט	וימעטו וישחו מעצר רעה ויגון	
תהלים	תהלים קז	מ	שפך בוז על נדיבים ויתעם בתהו לא דרך	
תהלים	תהלים קז	מא	וישגב אביון מעוני וישם כצאן משפחות	
תהלים	תהלים קז	מב	יראו ישרים וישמחו וכל עולה קפצה פיה	
תהלים	תהלים קז	מג	מי חכם וישמר אלה ויתבוננו חסדי יהוה	
תהלים	תהלים קח	א	שיר מזמור לדוד	
תהלים	תהלים קח	ב	נכון לבי אלהים אשירה ואזמרה אף כבודי	
תהלים	תהלים קח	ג	עורה הנבל וכנור אעירה שחר	
תהלים	תהלים קח	ד	אודך בעמים יהוה ואזמרך בל אמים	
תהלים	תהלים קח	ה	כי גדול מעל שמים חסדך ועד שחקים אמתך	
תהלים	תהלים קח	ו	רומה על שמים אלהים ועל כל הארץ כבודך	
תהלים	תהלים קח	ז	למען יחלצון ידידיך הושיעה ימינך וענני	
תהלים	תהלים קח	ח	אלהים דבר בקדשו אעלזה אחלקה שכם ועמק סכות אמדד	
תהלים	תהלים קח	ט	לי גלעד לי מנשה ואפרים מעוז ראשי יהודה מחקקי	
תהלים	תהלים קח	י	מואב סיר רחצי על אדום אשליך נעלי עלי פלשת אתרועע	
תהלים	תהלים קח	יא	מי יבלני עיר מבצר מי נחני עד אדום	
תהלים	תהלים קח	יב	הלא אלהים זנחתנו ולא תצא אלהים בצבאתינו	
תהלים	תהלים קח	יג	הבה לנו עזרת מצר ושוא תשועת אדם	
תהלים	תהלים קח	יד	באלהים נעשה חיל והוא יבוס צרינו	
תהלים	תהלים קט	א	למנצח לדוד מזמור אלהי תהלתי אל תחרש	
תהלים	תהלים קט	ב	כי פי רשע ופי מרמה עלי פתחו דברו אתי לשון שקר	
תהלים	תהלים קט	ג	ודברי שנאה סבבוני וילחמוני חנם	
תהלים	תהלים קט	ד	תחת אהבתי ישטנוני ואני תפלה	
תהלים	תהלים קט	ה	וישימו עלי רעה תחת טובה ושנאה תחת אהבתי	
תהלים	תהלים קט	ו	הפקד עליו רשע ושטן יעמד על ימינו	
תהלים	תהלים קט	ז	בהשפטו יצא רשע ותפלתו תהיה לחטאה	
תהלים	תהלים קט	ח	יהיו ימיו מעטים פקדתו יקח אחר	
תהלים	תהלים קט	ט	יהיו בניו יתומים ואשתו אלמנה	
תהלים	תהלים קט	י	ונוע ינועו בניו ושאלו ודרשו מחרבותיהם	
תהלים	תהלים קט	יא	ינקש נושה לכל אשר לו ויבזו זרים יגיעו	
תהלים	תהלים קט	יב	אל יהי לו משך חסד ואל יהי חונן ליתומיו	
תהלים	תהלים קט	יג	יהי אחריתו להכרית בדור אחר ימח שמם	
תהלים	תהלים קט	יד	יזכר עון אבתיו אל יהוה וחטאת אמו אל תמח	
תהלים	תהלים קט	טו	יהיו נגד יהוה תמיד ויכרת מארץ זכרם	
תהלים	תהלים קט	טז	יען אשר לא זכר עשות חסד וירדף איש עני ואביון ונכאה לבב למותת	
תהלים	תהלים קט	יז	ויאהב קללה ותבואהו ולא חפץ בברכה ותרחק ממנו	
תהלים	תהלים קט	יח	וילבש קללה כמדו ותבא כמים בקרבו וכשמן בעצמותיו	
תהלים	תהלים קט	יט	תהי לו כבגד יעטה ולמזח תמיד יחגרה	
תהלים	תהלים קט	כ	זאת פעלת שטני מאת יהוה והדברים רע על נפשי	
תהלים	תהלים קט	כא	ואתה יהוה אדני עשה אתי למען שמך כי טוב חסדך הצילני	
תהלים	תהלים קט	כב	כי עני ואביון אנכי ולבי חלל בקרבי	
תהלים	תהלים קט	כג	כצל כנטותו נהלכתי ננערתי כארבה	
תהלים	תהלים קט	כד	ברכי כשלו מצום ובשרי כחש משמן	
תהלים	תהלים קט	כה	ואני הייתי חרפה להם יראוני יניעון ראשם	
תהלים	תהלים קט	כו	עזרני יהוה אלהי הושיעני כחסדך	
תהלים	תהלים קט	כז	וידעו כי ידך זאת אתה יהוה עשיתה	
תהלים	תהלים קט	כח	יקללו המה ואתה תברך קמו ויבשו ועבדך ישמח	
תהלים	תהלים קט	כט	ילבשו שוטני כלמה ויעטו כמעיל בשתם	
תהלים	תהלים קט	ל	אודה יהוה מאד בפי ובתוך רבים אהללנו	
תהלים	תהלים קט	לא	כי יעמד לימין אביון להושיע משפטי נפשו	
תהלים	תהלים קי	א	לדוד מזמור נאם יהוה לאדני שב לימיני עד אשית איביך הדם לרגליך	
תהלים	תהלים קי	ב	מטה עזך ישלח יהוה מציון רדה בקרב איביך	
תהלים	תהלים קי	ג	עמך נדבת ביום חילך בהדרי קדש מרחם משחר לך טל ילדתיך	
תהלים	תהלים קי	ד	נשבע יהוה ולא ינחם אתה כהן לעולם על דברתי מלכי צדק	
תהלים	תהלים קי	ה	אדני על ימינך מחץ ביום אפו מלכים	
תהלים	תהלים קי	ו	ידין בגוים מלא גויות מחץ ראש על ארץ רבה	
תהלים	תהלים קי	ז	מנחל בדרך ישתה על כן ירים ראש	
תהלים	תהלים קיא	א	הללו יה אודה יהוה בכל לבב בסוד ישרים ועדה	
תהלים	תהלים קיא	ב	גדלים מעשי יהוה דרושים לכל חפציהם	
תהלים	תהלים קיא	ג	הוד והדר פעלו וצדקתו עמדת לעד	
תהלים	תהלים קיא	ד	זכר עשה לנפלאתיו חנון ורחום יהוה	
תהלים	תהלים קיא	ה	טרף נתן ליראיו יזכר לעולם בריתו	
תהלים	תהלים קיא	ו	כח מעשיו הגיד לעמו לתת להם נחלת גוים	
תהלים	תהלים קיא	ז	מעשי ידיו אמת ומשפט נאמנים כל פקודיו	
תהלים	תהלים קיא	ח	סמוכים לעד לעולם עשוים באמת וישר	
תהלים	תהלים קיא	ט	פדות שלח לעמו צוה לעולם בריתו קדוש ונורא שמו	
תהלים	תהלים קיא	י	ראשית חכמה יראת יהוה שכל טוב לכל עשיהם תהלתו עמדת לעד	
תהלים	תהלים קיב	א	הללו יה אשרי איש ירא את יהוה במצותיו חפץ מאד	
תהלים	תהלים קיב	ב	גבור בארץ יהיה זרעו דור ישרים יברך	
תהלים	תהלים קיב	ג	הון ועשר בביתו וצדקתו עמדת לעד	
תהלים	תהלים קיב	ד	זרח בחשך אור לישרים חנון ורחום וצדיק	
תהלים	תהלים קיב	ה	טוב איש חונן ומלוה יכלכל דבריו במשפט	
תהלים	תהלים קיב	ו	כי לעולם לא ימוט לזכר עולם יהיה צדיק	
תהלים	תהלים קיב	ז	משמועה רעה לא יירא נכון לבו בטח ביהוה	
תהלים	תהלים קיב	ח	סמוך לבו לא יירא עד אשר יראה בצריו	
תהלים	תהלים קיב	ט	פזר נתן לאביונים צדקתו עמדת לעד קרנו תרום בכבוד	
תהלים	תהלים קיב	י	רשע יראה וכעס שניו יחרק ונמס תאות רשעים תאבד	
תהלים	תהלים קיג	א	הללו יה הללו עבדי יהוה הללו את שם יהוה	
תהלים	תהלים קיג	ב	יהי שם יהוה מברך מעתה ועד עולם	
תהלים	תהלים קיג	ג	ממזרח שמש עד מבואו מהלל שם יהוה	
תהלים	תהלים קיג	ד	רם על כל גוים יהוה על השמים כבודו	
תהלים	תהלים קיג	ה	מי כיהוה אלהינו המגביהי לשבת	
תהלים	תהלים קיג	ו	המשפילי לראות בשמים ובארץ	
תהלים	תהלים קיג	ז	מקימי מעפר דל מאשפת ירים אביון	
תהלים	תהלים קיג	ח	להושיבי עם נדיבים עם נדיבי עמו	
תהלים	תהלים קיג	ט	מושיבי עקרת הבית אם הבנים שמחה הללו יה	
תהלים	תהלים קיד	א	בצאת ישראל ממצרים בית יעקב מעם לעז	
תהלים	תהלים קיד	ב	היתה יהודה לקדשו ישראל ממשלותיו	
תהלים	תהלים קיד	ג	הים ראה וינס הירדן יסב לאחור	
תהלים	תהלים קיד	ד	ההרים רקדו כאילים גבעות כבני צאן	
תהלים	תהלים קיד	ה	מה לך הים כי תנוס הירדן תסב לאחור	
תהלים	תהלים קיד	ו	ההרים תרקדו כאילים גבעות כבני צאן	
תהלים	תהלים קיד	ז	מלפני אדון חולי ארץ מלפני אלוה יעקב	
תהלים	תהלים קיד	ח	ההפכי הצור אגם מים חלמיש למעינו מים	
תהלים	תהלים קטו	א	לא לנו יהוה לא לנו כי לשמך תן כבוד על חסדך על אמתך	
תהלים	תהלים קטו	ב	למה יאמרו הגוים איה נא אלהיהם	
תהלים	תהלים קטו	ג	ואלהינו בשמים כל אשר חפץ עשה	
תהלים	תהלים קטו	ד	עצביהם כסף וזהב מעשה ידי אדם	
תהלים	תהלים קטו	ה	פה להם ולא ידברו עינים להם ולא יראו	
תהלים	תהלים קטו	ו	אזנים להם ולא ישמעו אף להם ולא יריחון	
תהלים	תהלים קטו	ז	ידיהם ולא ימישון רגליהם ולא יהלכו לא יהגו בגרונם	
תהלים	תהלים קטו	ח	כמוהם יהיו עשיהם כל אשר בטח בהם	
תהלים	תהלים קטו	ט	ישראל בטח ביהוה עזרם ומגנם הוא	
תהלים	תהלים קטו	י	בית אהרן בטחו ביהוה עזרם ומגנם הוא	
תהלים	תהלים קטו	יא	יראי יהוה בטחו ביהוה עזרם ומגנם הוא	
תהלים	תהלים קטו	יב	יהוה זכרנו יברך יברך את בית ישראל יברך את בית אהרן	
תהלים	תהלים קטו	יג	יברך יראי יהוה הקטנים עם הגדלים	
תהלים	תהלים קטו	יד	יסף יהוה עליכם עליכם ועל בניכם	
תהלים	תהלים קטו	טו	ברוכים אתם ליהוה עשה שמים וארץ	
תהלים	תהלים קטו	טז	השמים שמים ליהוה והארץ נתן לבני אדם	
תהלים	תהלים קטו	יז	לא המתים יהללו יה ולא כל ירדי דומה	
תהלים	תהלים קטו	יח	ואנחנו נברך יה מעתה ועד עולם הללו יה	
תהלים	תהלים קטז	א	אהבתי כי ישמע יהוה את קולי תחנוני	
תהלים	תהלים קטז	ב	כי הטה אזנו לי ובימי אקרא	
תהלים	תהלים קטז	ג	אפפוני חבלי מות ומצרי שאול מצאוני צרה ויגון אמצא	
תהלים	תהלים קטז	ד	ובשם יהוה אקרא אנה יהוה מלטה נפשי	
תהלים	תהלים קטז	ה	חנון יהוה וצדיק ואלהינו מרחם	
תהלים	תהלים קטז	ו	שמר פתאים יהוה דלותי ולי יהושיע	
תהלים	תהלים קטז	ז	שובי נפשי למנוחיכי כי יהוה גמל עליכי	
תהלים	תהלים קטז	ח	כי חלצת נפשי ממות את עיני מן דמעה את רגלי מדחי	
תהלים	תהלים קטז	ט	אתהלך לפני יהוה בארצות החיים	
תהלים	תהלים קטז	י	האמנתי כי אדבר אני עניתי מאד	
תהלים	תהלים קטז	יא	אני אמרתי בחפזי כל האדם כזב	
תהלים	תהלים קטז	יב	מה אשיב ליהוה כל תגמולוהי עלי	
תהלים	תהלים קטז	יג	כוס ישועות אשא ובשם יהוה אקרא	
תהלים	תהלים קטז	יד	נדרי ליהוה אשלם נגדה נא לכל עמו	
תהלים	תהלים קטז	טו	יקר בעיני יהוה המותה לחסידיו	
תהלים	תהלים קטז	טז	אנה יהוה כי אני עבדך אני עבדך בן אמתך פתחת למוסרי	
תהלים	תהלים קטז	יז	לך אזבח זבח תודה ובשם יהוה אקרא	
תהלים	תהלים קטז	יח	נדרי ליהוה אשלם נגדה נא לכל עמו	
תהלים	תהלים קטז	יט	בחצרות בית יהוה בתוככי ירושלם הללו יה	
תהלים	תהלים קיז	א	הללו את יהוה כל גוים שבחוהו כל האמים	
תהלים	תהלים קיז	ב	כי גבר עלינו חסדו ואמת יהוה לעולם הללו יה	
תהלים	תהלים קיח	א	הודו ליהוה כי טוב כי לעולם חסדו	
תהלים	תהלים קיח	ב	יאמר נא ישראל כי לעולם חסדו	
תהלים	תהלים קיח	ג	יאמרו נא בית אהרן כי לעולם חסדו	
תהלים	תהלים קיח	ד	יאמרו נא יראי יהוה כי לעולם חסדו	
תהלים	תהלים קיח	ה	מן המצר קראתי יה ענני במרחב יה	
תהלים	תהלים קיח	ו	יהוה לי לא אירא מה יעשה לי אדם	
תהלים	תהלים קיח	ז	יהוה לי בעזרי ואני אראה בשנאי	
תהלים	תהלים קיח	ח	טוב לחסות ביהוה מבטח באדם	
תהלים	תהלים קיח	ט	טוב לחסות ביהוה מבטח בנדיבים	
תהלים	תהלים קיח	י	כל גוים סבבוני בשם יהוה כי אמילם	
תהלים	תהלים קיח	יא	סבוני גם סבבוני בשם יהוה כי אמילם	
תהלים	תהלים קיח	יב	סבוני כדבורים דעכו כאש קוצים בשם יהוה כי אמילם	
תהלים	תהלים קיח	יג	דחה דחיתני לנפל ויהוה עזרני	
תהלים	תהלים קיח	יד	עזי וזמרת יה ויהי לי לישועה	
תהלים	תהלים קיח	טו	קול רנה וישועה באהלי צדיקים ימין יהוה עשה חיל	
תהלים	תהלים קיח	טז	ימין יהוה רוממה ימין יהוה עשה חיל	
תהלים	תהלים קיח	יז	לא אמות כי אחיה ואספר מעשי יה	
תהלים	תהלים קיח	יח	יסר יסרני יה ולמות לא נתנני	
תהלים	תהלים קיח	יט	פתחו לי שערי צדק אבא בם אודה יה	
תהלים	תהלים קיח	כ	זה השער ליהוה צדיקים יבאו בו	
תהלים	תהלים קיח	כא	אודך כי עניתני ותהי לי לישועה	
תהלים	תהלים קיח	כב	אבן מאסו הבונים היתה לראש פנה	
תהלים	תהלים קיח	כג	מאת יהוה היתה זאת היא נפלאת בעינינו	
תהלים	תהלים קיח	כד	זה היום עשה יהוה נגילה ונשמחה בו	
תהלים	תהלים קיח	כה	אנא יהוה הושיעה נא אנא יהוה הצליחה נא	
תהלים	תהלים קיח	כו	ברוך הבא בשם יהוה ברכנוכם מבית יהוה	
תהלים	תהלים קיח	כז	אל יהוה ויאר לנו אסרו חג בעבתים עד קרנות המזבח	
תהלים	תהלים קיח	כח	אלי אתה ואודך אלהי ארוממך	
תהלים	תהלים קיח	כט	הודו ליהוה כי טוב כי לעולם חסדו	
תהלים	תהלים קיט	א	אשרי תמימי דרך ההלכים בתורת יהוה	
תהלים	תהלים קיט	ב	אשרי נצרי עדתיו בכל לב ידרשוהו	
תהלים	תהלים קיט	ג	אף לא פעלו עולה בדרכיו הלכו	
תהלים	תהלים קיט	ד	אתה צויתה פקדיך לשמר מאד	
תהלים	תהלים קיט	ה	אחלי יכנו דרכי לשמר חקיך	
תהלים	תהלים קיט	ו	אז לא אבוש בהביטי אל כל מצותיך	
תהלים	תהלים קיט	ז	אודך בישר לבב בלמדי משפטי צדקך	
תהלים	תהלים קיט	ח	את חקיך אשמר אל תעזבני עד מאד	
תהלים	תהלים קיט	ט	במה יזכה נער את ארחו לשמר כדברך	
תהלים	תהלים קיט	י	בכל לבי דרשתיך אל תשגני ממצותיך	
תהלים	תהלים קיט	יא	בלבי צפנתי אמרתך למען לא אחטא לך	
תהלים	תהלים קיט	יב	ברוך אתה יהוה למדני חקיך	
תהלים	תהלים קיט	יג	בשפתי ספרתי כל משפטי פיך	
תהלים	תהלים קיט	יד	בדרך עדותיך ששתי כעל כל הון	
תהלים	תהלים קיט	טו	בפקדיך אשיחה ואביטה ארחתיך	
תהלים	תהלים קיט	טז	בחקתיך אשתעשע לא אשכח דברך	
תהלים	תהלים קיט	יז	גמל על עבדך אחיה ואשמרה דברך	
תהלים	תהלים קיט	יח	גל עיני ואביטה נפלאות מתורתך	
תהלים	תהלים קיט	יט	גר אנכי בארץ אל תסתר ממני מצותיך	
תהלים	תהלים קיט	כ	גרסה נפשי לתאבה אל משפטיך בכל עת	
תהלים	תהלים קיט	כא	גערת זדים ארורים השגים ממצותיך	
תהלים	תהלים קיט	כב	גל מעלי חרפה ובוז כי עדתיך נצרתי	
תהלים	תהלים קיט	כג	גם ישבו שרים בי נדברו עבדך ישיח בחקיך	
תהלים	תהלים קיט	כד	גם עדתיך שעשעי אנשי עצתי	
תהלים	תהלים קיט	כה	דבקה לעפר נפשי חיני כדברך	
תהלים	תהלים קיט	כו	דרכי ספרתי ותענני למדני חקיך	
תהלים	תהלים קיט	כז	דרך פקודיך הבינני ואשיחה בנפלאותיך	
תהלים	תהלים קיט	כח	דלפה נפשי מתוגה קימני כדברך	
תהלים	תהלים קיט	כט	דרך שקר הסר ממני ותורתך חנני	
תהלים	תהלים קיט	ל	דרך אמונה בחרתי משפטיך שויתי	
תהלים	תהלים קיט	לא	דבקתי בעדותיך יהוה אל תבישני	
תהלים	תהלים קיט	לב	דרך מצותיך ארוץ כי תרחיב לבי	
תהלים	תהלים קיט	לג	הורני יהוה דרך חקיך ואצרנה עקב	
תהלים	תהלים קיט	לד	הבינני ואצרה תורתך ואשמרנה בכל לב	
תהלים	תהלים קיט	לה	הדריכני בנתיב מצותיך כי בו חפצתי	
תהלים	תהלים קיט	לו	הט לבי אל עדותיך ואל אל בצע	
תהלים	תהלים קיט	לז	העבר עיני מראות שוא בדרכך חיני	
תהלים	תהלים קיט	לח	הקם לעבדך אמרתך אשר ליראתך	
תהלים	תהלים קיט	לט	העבר חרפתי אשר יגרתי כי משפטיך טובים	
תהלים	תהלים קיט	מ	הנה תאבתי לפקדיך בצדקתך חיני	
תהלים	תהלים קיט	מא	ויבאני חסדך יהוה תשועתך כאמרתך	
תהלים	תהלים קיט	מב	ואענה חרפי דבר כי בטחתי בדברך	
תהלים	תהלים קיט	מג	ואל תצל מפי דבר אמת עד מאד כי למשפטך יחלתי	
תהלים	תהלים קיט	מד	ואשמרה תורתך תמיד לעולם ועד	
תהלים	תהלים קיט	מה	ואתהלכה ברחבה כי פקדיך דרשתי	
תהלים	תהלים קיט	מו	ואדברה בעדתיך נגד מלכים ולא אבוש	
תהלים	תהלים קיט	מז	ואשתעשע במצותיך אשר אהבתי	
תהלים	תהלים קיט	מח	ואשא כפי אל מצותיך אשר אהבתי ואשיחה בחקיך	
תהלים	תהלים קיט	מט	זכר דבר לעבדך על אשר יחלתני	
תהלים	תהלים קיט	נ	זאת נחמתי בעניי כי אמרתך חיתני	
תהלים	תהלים קיט	נא	זדים הליצני עד מאד מתורתך לא נטיתי	
תהלים	תהלים קיט	נב	זכרתי משפטיך מעולם יהוה ואתנחם	
תהלים	תהלים קיט	נג	זלעפה אחזתני מרשעים עזבי תורתך	
תהלים	תהלים קיט	נד	זמרות היו לי חקיך בבית מגורי	
תהלים	תהלים קיט	נה	זכרתי בלילה שמך יהוה ואשמרה תורתך	
תהלים	תהלים קיט	נו	זאת היתה לי כי פקדיך נצרתי	
תהלים	תהלים קיט	נז	חלקי יהוה אמרתי לשמר דבריך	
תהלים	תהלים קיט	נח	חליתי פניך בכל לב חנני כאמרתך	
תהלים	תהלים קיט	נט	חשבתי דרכי ואשיבה רגלי אל עדתיך	
תהלים	תהלים קיט	ס	חשתי ולא התמהמהתי לשמר מצותיך	
תהלים	תהלים קיט	סא	חבלי רשעים עודני תורתך לא שכחתי	
תהלים	תהלים קיט	סב	חצות לילה אקום להודות לך על משפטי צדקך	
תהלים	תהלים קיט	סג	חבר אני לכל אשר יראוך ולשמרי פקודיך	
תהלים	תהלים קיט	סד	חסדך יהוה מלאה הארץ חקיך למדני	
תהלים	תהלים קיט	סה	טוב עשית עם עבדך יהוה כדברך	
תהלים	תהלים קיט	סו	טוב טעם ודעת למדני כי במצותיך האמנתי	
תהלים	תהלים קיט	סז	טרם אענה אני שגג ועתה אמרתך שמרתי	
תהלים	תהלים קיט	סח	טוב אתה ומטיב למדני חקיך	
תהלים	תהלים קיט	סט	טפלו עלי שקר זדים אני בכל לב אצר פקודיך	
תהלים	תהלים קיט	ע	טפש כחלב לבם אני תורתך שעשעתי	
תהלים	תהלים קיט	עא	טוב לי כי עניתי למען אלמד חקיך	
תהלים	תהלים קיט	עב	טוב לי תורת פיך מאלפי זהב וכסף	
תהלים	תהלים קיט	עג	ידיך עשוני ויכוננוני הבינני ואלמדה מצותיך	
תהלים	תהלים קיט	עד	יראיך יראוני וישמחו כי לדברך יחלתי	
תהלים	תהלים קיט	עה	ידעתי יהוה כי צדק משפטיך ואמונה עניתני	
תהלים	תהלים קיט	עו	יהי נא חסדך לנחמני כאמרתך לעבדך	
תהלים	תהלים קיט	עז	יבאוני רחמיך ואחיה כי תורתך שעשעי	
תהלים	תהלים קיט	עח	יבשו זדים כי שקר עותוני אני אשיח בפקודיך	
תהלים	תהלים קיט	עט	ישובו לי יראיך וידעו עדתיך	
תהלים	תהלים קיט	פ	יהי לבי תמים בחקיך למען לא אבוש	
תהלים	תהלים קיט	פא	כלתה לתשועתך נפשי לדברך יחלתי	
תהלים	תהלים קיט	פב	כלו עיני לאמרתך לאמר מתי תנחמני	
תהלים	תהלים קיט	פג	כי הייתי כנאד בקיטור חקיך לא שכחתי	
תהלים	תהלים קיט	פד	כמה ימי עבדך מתי תעשה ברדפי משפט	
תהלים	תהלים קיט	פה	כרו לי זדים שיחות אשר לא כתורתך	
תהלים	תהלים קיט	פו	כל מצותיך אמונה שקר רדפוני עזרני	
תהלים	תהלים קיט	פז	כמעט כלוני בארץ ואני לא עזבתי פקודיך	
תהלים	תהלים קיט	פח	כחסדך חיני ואשמרה עדות פיך	
תהלים	תהלים קיט	פט	לעולם יהוה דברך נצב בשמים	
תהלים	תהלים קיט	צ	לדר ודר אמונתך כוננת ארץ ותעמד	
תהלים	תהלים קיט	צא	למשפטיך עמדו היום כי הכל עבדיך	
תהלים	תהלים קיט	צב	לולי תורתך שעשעי אז אבדתי בעניי	
תהלים	תהלים קיט	צג	לעולם לא אשכח פקודיך כי בם חייתני	
תהלים	תהלים קיט	צד	לך אני הושיעני כי פקודיך דרשתי	
תהלים	תהלים קיט	צה	לי קוו רשעים לאבדני עדתיך אתבונן	
תהלים	תהלים קיט	צו	לכל תכלה ראיתי קץ רחבה מצותך מאד	
תהלים	תהלים קיט	צז	מה אהבתי תורתך כל היום היא שיחתי	
תהלים	תהלים קיט	צח	מאיבי תחכמני מצותך כי לעולם היא לי	
תהלים	תהלים קיט	צט	מכל מלמדי השכלתי כי עדותיך שיחה לי	
תהלים	תהלים קיט	ק	מזקנים אתבונן כי פקודיך נצרתי	
תהלים	תהלים קיט	קא	מכל ארח רע כלאתי רגלי למען אשמר דברך	
תהלים	תהלים קיט	קב	ממשפטיך לא סרתי כי אתה הורתני	
תהלים	תהלים קיט	קג	מה נמלצו לחכי אמרתך מדבש לפי	
תהלים	תהלים קיט	קד	מפקודיך אתבונן על כן שנאתי כל ארח שקר	
תהלים	תהלים קיט	קה	נר לרגלי דברך ואור לנתיבתי	
תהלים	תהלים קיט	קו	נשבעתי ואקימה לשמר משפטי צדקך	
תהלים	תהלים קיט	קז	נעניתי עד מאד יהוה חיני כדברך	
תהלים	תהלים קיט	קח	נדבות פי רצה נא יהוה ומשפטיך למדני	
תהלים	תהלים קיט	קט	נפשי בכפי תמיד ותורתך לא שכחתי	
תהלים	תהלים קיט	קי	נתנו רשעים פח לי ומפקודיך לא תעיתי	
תהלים	תהלים קיט	קיא	נחלתי עדותיך לעולם כי ששון לבי המה	
תהלים	תהלים קיט	קיב	נטיתי לבי לעשות חקיך לעולם עקב	
תהלים	תהלים קיט	קיג	סעפים שנאתי ותורתך אהבתי	
תהלים	תהלים קיט	קיד	סתרי ומגני אתה לדברך יחלתי	
תהלים	תהלים קיט	קטו	סורו ממני מרעים ואצרה מצות אלהי	
תהלים	תהלים קיט	קטז	סמכני כאמרתך ואחיה ואל תבישני משברי	
תהלים	תהלים קיט	קיז	סעדני ואושעה ואשעה בחקיך תמיד	
תהלים	תהלים קיט	קיח	סלית כל שוגים מחקיך כי שקר תרמיתם	
תהלים	תהלים קיט	קיט	סגים השבת כל רשעי ארץ לכן אהבתי עדתיך	
תהלים	תהלים קיט	קכ	סמר מפחדך בשרי וממשפטיך יראתי	
תהלים	תהלים קיט	קכא	עשיתי משפט וצדק בל תניחני לעשקי	
תהלים	תהלים קיט	קכב	ערב עבדך לטוב אל יעשקני זדים	
תהלים	תהלים קיט	קכג	עיני כלו לישועתך ולאמרת צדקך	
תהלים	תהלים קיט	קכד	עשה עם עבדך כחסדך וחקיך למדני	
תהלים	תהלים קיט	קכה	עבדך אני הבינני ואדעה עדתיך	
תהלים	תהלים קיט	קכו	עת לעשות ליהוה הפרו תורתך	
תהלים	תהלים קיט	קכז	על כן אהבתי מצותיך מזהב ומפז	
תהלים	תהלים קיט	קכח	על כן כל פקודי כל ישרתי כל ארח שקר שנאתי	
תהלים	תהלים קיט	קכט	פלאות עדותיך על כן נצרתם נפשי	
תהלים	תהלים קיט	קל	פתח דבריך יאיר מבין פתיים	
תהלים	תהלים קיט	קלא	פי פערתי ואשאפה כי למצותיך יאבתי	
תהלים	תהלים קיט	קלב	פנה אלי וחנני כמשפט לאהבי שמך	
תהלים	תהלים קיט	קלג	פעמי הכן באמרתך ואל תשלט בי כל און	
תהלים	תהלים קיט	קלד	פדני מעשק אדם ואשמרה פקודיך	
תהלים	תהלים קיט	קלה	פניך האר בעבדך ולמדני את חקיך	
תהלים	תהלים קיט	קלו	פלגי מים ירדו עיני על לא שמרו תורתך	
תהלים	תהלים קיט	קלז	צדיק אתה יהוה וישר משפטיך	
תהלים	תהלים קיט	קלח	צוית צדק עדתיך ואמונה מאד	
תהלים	תהלים קיט	קלט	צמתתני קנאתי כי שכחו דבריך צרי	
תהלים	תהלים קיט	קמ	צרופה אמרתך מאד ועבדך אהבה	
תהלים	תהלים קיט	קמא	צעיר אנכי ונבזה פקדיך לא שכחתי	
תהלים	תהלים קיט	קמב	צדקתך צדק לעולם ותורתך אמת	
תהלים	תהלים קיט	קמג	צר ומצוק מצאוני מצותיך שעשעי	
תהלים	תהלים קיט	קמד	צדק עדותיך לעולם הבינני ואחיה	
תהלים	תהלים קיט	קמה	קראתי בכל לב ענני יהוה חקיך אצרה	
תהלים	תהלים קיט	קמו	קראתיך הושיעני ואשמרה עדתיך	
תהלים	תהלים קיט	קמז	קדמתי בנשף ואשועה לדבריך יחלתי	
תהלים	תהלים קיט	קמח	קדמו עיני אשמרות לשיח באמרתך	
תהלים	תהלים קיט	קמט	קולי שמעה כחסדך יהוה כמשפטך חיני	
תהלים	תהלים קיט	קנ	קרבו רדפי זמה מתורתך רחקו	
תהלים	תהלים קיט	קנא	קרוב אתה יהוה וכל מצותיך אמת	
תהלים	תהלים קיט	קנב	קדם ידעתי מעדתיך כי לעולם יסדתם	
תהלים	תהלים קיט	קנג	ראה עניי וחלצני כי תורתך לא שכחתי	
תהלים	תהלים קיט	קנד	ריבה ריבי וגאלני לאמרתך חיני	
תהלים	תהלים קיט	קנה	רחוק מרשעים ישועה כי חקיך לא דרשו	
תהלים	תהלים קיט	קנו	רחמיך רבים יהוה כמשפטיך חיני	
תהלים	תהלים קיט	קנז	רבים רדפי וצרי מעדותיך לא נטיתי	
תהלים	תהלים קיט	קנח	ראיתי בגדים ואתקוטטה אשר אמרתך לא שמרו	
תהלים	תהלים קיט	קנט	ראה כי פקודיך אהבתי יהוה כחסדך חיני	
תהלים	תהלים קיט	קס	ראש דברך אמת ולעולם כל משפט צדקך	
תהלים	תהלים קיט	קסא	שרים רדפוני חנם ומדבריך פחד לבי	
תהלים	תהלים קיט	קסב	שש אנכי על אמרתך כמוצא שלל רב	
תהלים	תהלים קיט	קסג	שקר שנאתי ואתעבה תורתך אהבתי	
תהלים	תהלים קיט	קסד	שבע ביום הללתיך על משפטי צדקך	
תהלים	תהלים קיט	קסה	שלום רב לאהבי תורתך ואין למו מכשול	
תהלים	תהלים קיט	קסו	שברתי לישועתך יהוה ומצותיך עשיתי	
תהלים	תהלים קיט	קסז	שמרה נפשי עדתיך ואהבם מאד	
תהלים	תהלים קיט	קסח	שמרתי פקודיך ועדתיך כי כל דרכי נגדך	
תהלים	תהלים קיט	קסט	תקרב רנתי לפניך יהוה כדברך הבינני	
תהלים	תהלים קיט	קע	תבוא תחנתי לפניך כאמרתך הצילני	
תהלים	תהלים קיט	קעא	תבענה שפתי תהלה כי תלמדני חקיך	
תהלים	תהלים קיט	קעב	תען לשוני אמרתך כי כל מצותיך צדק	
תהלים	תהלים קיט	קעג	תהי ידך לעזרני כי פקודיך בחרתי	
תהלים	תהלים קיט	קעד	תאבתי לישועתך יהוה ותורתך שעשעי	
תהלים	תהלים קיט	קעה	תחי נפשי ותהללך ומשפטך יעזרני	
תהלים	תהלים קיט	קעו	תעיתי כשה אבד בקש עבדך כי מצותיך לא שכחתי	
תהלים	תהלים קכ	א	שיר המעלות אל יהוה בצרתה לי קראתי ויענני	
תהלים	תהלים קכ	ב	יהוה הצילה נפשי משפת שקר מלשון רמיה	
תהלים	תהלים קכ	ג	מה יתן לך ומה יסיף לך לשון רמיה	
תהלים	תהלים קכ	ד	חצי גבור שנונים עם גחלי רתמים	
תהלים	תהלים קכ	ה	אויה לי כי גרתי משך שכנתי עם אהלי קדר	
תהלים	תהלים קכ	ו	רבת שכנה לה נפשי עם שונא שלום	
תהלים	תהלים קכ	ז	אני שלום וכי אדבר המה למלחמה	
תהלים	תהלים קכא	א	שיר למעלות אשא עיני אל ההרים מאין יבא עזרי	
תהלים	תהלים קכא	ב	עזרי מעם יהוה עשה שמים וארץ	
תהלים	תהלים קכא	ג	אל יתן למוט רגלך אל ינום שמרך	
תהלים	תהלים קכא	ד	הנה לא ינום ולא יישן שומר ישראל	
תהלים	תהלים קכא	ה	יהוה שמרך יהוה צלך על יד ימינך	
תהלים	תהלים קכא	ו	יומם השמש לא יככה וירח בלילה	
תהלים	תהלים קכא	ז	יהוה ישמרך מכל רע ישמר את נפשך	
תהלים	תהלים קכא	ח	יהוה ישמר צאתך ובואך מעתה ועד עולם	
תהלים	תהלים קכב	א	שיר המעלות לדוד שמחתי באמרים לי בית יהוה נלך	
תהלים	תהלים קכב	ב	עמדות היו רגלינו בשעריך ירושלם	
תהלים	תהלים קכב	ג	ירושלם הבנויה כעיר שחברה לה יחדו	
תהלים	תהלים קכב	ד	ששם עלו שבטים שבטי יה עדות לישראל להדות לשם יהוה	
תהלים	תהלים קכב	ה	כי שמה ישבו כסאות למשפט כסאות לבית דויד	
תהלים	תהלים קכב	ו	שאלו שלום ירושלם ישליו אהביך	
תהלים	תהלים קכב	ז	יהי שלום בחילך שלוה בארמנותיך	
תהלים	תהלים קכב	ח	למען אחי ורעי אדברה נא שלום בך	
תהלים	תהלים קכב	ט	למען בית יהוה אלהינו אבקשה טוב לך	
תהלים	תהלים קכג	א	שיר המעלות אליך נשאתי את עיני הישבי בשמים	
תהלים	תהלים קכג	ב	הנה כעיני עבדים אל יד אדוניהם כעיני שפחה אל יד גברתה כן עינינו אל יהוה אלהינו עד שיחננו	
תהלים	תהלים קכג	ג	חננו יהוה חננו כי רב שבענו בוז	
תהלים	תהלים קכג	ד	רבת שבעה לה נפשנו הלעג השאננים הבוז לגאיונים	
תהלים	תהלים קכד	א	שיר המעלות לדוד לולי יהוה שהיה לנו יאמר נא ישראל	
תהלים	תהלים קכד	ב	לולי יהוה שהיה לנו בקום עלינו אדם	
תהלים	תהלים קכד	ג	אזי חיים בלעונו בחרות אפם בנו	
תהלים	תהלים קכד	ד	אזי המים שטפונו נחלה עבר על נפשנו	
תהלים	תהלים קכד	ה	אזי עבר על נפשנו המים הזידונים	
תהלים	תהלים קכד	ו	ברוך יהוה שלא נתננו טרף לשניהם	
תהלים	תהלים קכד	ז	נפשנו כצפור נמלטה מפח יוקשים הפח נשבר ואנחנו נמלטנו	
תהלים	תהלים קכד	ח	עזרנו בשם יהוה עשה שמים וארץ	
תהלים	תהלים קכה	א	שיר המעלות הבטחים ביהוה כהר ציון לא ימוט לעולם ישב	
תהלים	תהלים קכה	ב	ירושלם הרים סביב לה ויהוה סביב לעמו מעתה ועד עולם	
תהלים	תהלים קכה	ג	כי לא ינוח שבט הרשע על גורל הצדיקים למען לא ישלחו הצדיקים בעולתה ידיהם	
תהלים	תהלים קכה	ד	היטיבה יהוה לטובים ולישרים בלבותם	
תהלים	תהלים קכה	ה	והמטים עקלקלותם יוליכם יהוה את פעלי האון שלום על ישראל	
תהלים	תהלים קכו	א	שיר המעלות בשוב יהוה את שיבת ציון היינו כחלמים	
תהלים	תהלים קכו	ב	אז ימלא שחוק פינו ולשוננו רנה אז יאמרו בגוים הגדיל יהוה לעשות עם אלה	
תהלים	תהלים קכו	ג	הגדיל יהוה לעשות עמנו היינו שמחים	
תהלים	תהלים קכו	ד	שובה יהוה את שבותנו כאפיקים בנגב	
תהלים	תהלים קכו	ה	הזרעים בדמעה ברנה יקצרו	
תהלים	תהלים קכו	ו	הלוך ילך ובכה נשא משך הזרע בא יבוא ברנה נשא אלמתיו	
תהלים	תהלים קכז	א	שיר המעלות לשלמה אם יהוה לא יבנה בית שוא עמלו בוניו בו אם יהוה לא ישמר עיר שוא שקד שומר	
תהלים	תהלים קכז	ב	שוא לכם משכימי קום מאחרי שבת אכלי לחם העצבים כן יתן לידידו שנא	
תהלים	תהלים קכז	ג	הנה נחלת יהוה בנים שכר פרי הבטן	
תהלים	תהלים קכז	ד	כחצים ביד גבור כן בני הנעורים	
תהלים	תהלים קכז	ה	אשרי הגבר אשר מלא את אשפתו מהם לא יבשו כי ידברו את אויבים בשער	
תהלים	תהלים קכח	א	שיר המעלות אשרי כל ירא יהוה ההלך בדרכיו	
תהלים	תהלים קכח	ב	יגיע כפיך כי תאכל אשריך וטוב לך	
תהלים	תהלים קכח	ג	אשתך כגפן פריה בירכתי ביתך בניך כשתלי זיתים סביב לשלחנך	
תהלים	תהלים קכח	ד	הנה כי כן יברך גבר ירא יהוה	
תהלים	תהלים קכח	ה	יברכך יהוה מציון וראה בטוב ירושלם כל ימי חייך	
תהלים	תהלים קכח	ו	וראה בנים לבניך שלום על ישראל	
תהלים	תהלים קכט	א	שיר המעלות רבת צררוני מנעורי יאמר נא ישראל	
תהלים	תהלים קכט	ב	רבת צררוני מנעורי גם לא יכלו לי	
תהלים	תהלים קכט	ג	על גבי חרשו חרשים האריכו למענותם	
תהלים	תהלים קכט	ד	יהוה צדיק קצץ עבות רשעים	
תהלים	תהלים קכט	ה	יבשו ויסגו אחור כל שנאי ציון	
תהלים	תהלים קכט	ו	יהיו כחציר גגות שקדמת שלף יבש	
תהלים	תהלים קכט	ז	שלא מלא כפו קוצר וחצנו מעמר	
תהלים	תהלים קכט	ח	ולא אמרו העברים ברכת יהוה אליכם ברכנו אתכם בשם יהוה	
תהלים	תהלים קל	א	שיר המעלות ממעמקים קראתיך יהוה	
תהלים	תהלים קל	ב	אדני שמעה בקולי תהיינה אזניך קשבות לקול תחנוני	
תהלים	תהלים קל	ג	אם עונות תשמר יה אדני מי יעמד	
תהלים	תהלים קל	ד	כי עמך הסליחה למען תורא	
תהלים	תהלים קל	ה	קויתי יהוה קותה נפשי ולדברו הוחלתי	
תהלים	תהלים קל	ו	נפשי לאדני משמרים לבקר שמרים לבקר	
תהלים	תהלים קל	ז	יחל ישראל אל יהוה כי עם יהוה החסד והרבה עמו פדות	
תהלים	תהלים קל	ח	והוא יפדה את ישראל מכל עונתיו	
תהלים	תהלים קלא	א	שיר המעלות לדוד יהוה לא גבה לבי ולא רמו עיני ולא הלכתי בגדלות ובנפלאות ממני	
תהלים	תהלים קלא	ב	אם לא שויתי ודוממתי נפשי כגמל עלי אמו כגמל עלי נפשי	
תהלים	תהלים קלא	ג	יחל ישראל אל יהוה מעתה ועד עולם	
תהלים	תהלים קלב	א	שיר המעלות זכור יהוה לדוד את כל ענותו	
תהלים	תהלים קלב	ב	אשר נשבע ליהוה נדר לאביר יעקב	
תהלים	תהלים קלב	ג	אם אבא באהל ביתי אם אעלה על ערש יצועי	
תהלים	תהלים קלב	ד	אם אתן שנת לעיני לעפעפי תנומה	
תהלים	תהלים קלב	ה	עד אמצא מקום ליהוה משכנות לאביר יעקב	
תהלים	תהלים קלב	ו	הנה שמענוה באפרתה מצאנוה בשדי יער	
תהלים	תהלים קלב	ז	נבואה למשכנותיו נשתחוה להדם רגליו	
תהלים	תהלים קלב	ח	קומה יהוה למנוחתך אתה וארון עזך	
תהלים	תהלים קלב	ט	כהניך ילבשו צדק וחסידיך ירננו	
תהלים	תהלים קלב	י	בעבור דוד עבדך אל תשב פני משיחך	
תהלים	תהלים קלב	יא	נשבע יהוה לדוד אמת לא ישוב ממנה מפרי בטנך אשית לכסא לך	
תהלים	תהלים קלב	יב	אם ישמרו בניך בריתי ועדתי זו אלמדם גם בניהם עדי עד ישבו לכסא לך	
תהלים	תהלים קלב	יג	כי בחר יהוה בציון אוה למושב לו	
תהלים	תהלים קלב	יד	זאת מנוחתי עדי עד פה אשב כי אותיה	
תהלים	תהלים קלב	טו	צידה ברך אברך אביוניה אשביע לחם	
תהלים	תהלים קלב	טז	וכהניה אלביש ישע וחסידיה רנן ירננו	
תהלים	תהלים קלב	יז	שם אצמיח קרן לדוד ערכתי נר למשיחי	
תהלים	תהלים קלב	יח	אויביו אלביש בשת ועליו יציץ נזרו	
תהלים	תהלים קלג	א	שיר המעלות לדוד הנה מה טוב ומה נעים שבת אחים גם יחד	
תהלים	תהלים קלג	ב	כשמן הטוב על הראש ירד על הזקן זקן אהרן שירד על פי מדותיו	
תהלים	תהלים קלג	ג	כטל חרמון שירד על הררי ציון כי שם צוה יהוה את הברכה חיים עד העולם	
תהלים	תהלים קלד	א	שיר המעלות הנה ברכו את יהוה כל עבדי יהוה העמדים בבית יהוה בלילות	
תהלים	תהלים קלד	ב	שאו ידכם קדש וברכו את יהוה	
תהלים	תהלים קלד	ג	יברכך יהוה מציון עשה שמים וארץ	
תהלים	תהלים קלה	א	הללו יה הללו את שם יהוה הללו עבדי יהוה	
תהלים	תהלים קלה	ב	שעמדים בבית יהוה בחצרות בית אלהינו	
תהלים	תהלים קלה	ג	הללו יה כי טוב יהוה זמרו לשמו כי נעים	
תהלים	תהלים קלה	ד	כי יעקב בחר לו יה ישראל לסגלתו	
תהלים	תהלים קלה	ה	כי אני ידעתי כי גדול יהוה ואדנינו מכל אלהים	
תהלים	תהלים קלה	ו	כל אשר חפץ יהוה עשה בשמים ובארץ בימים וכל תהומות	
תהלים	תהלים קלה	ז	מעלה נשאים מקצה הארץ ברקים למטר עשה מוצא רוח מאוצרותיו	
תהלים	תהלים קלה	ח	שהכה בכורי מצרים מאדם עד בהמה	
תהלים	תהלים קלה	ט	שלח אתות ומפתים בתוככי מצרים בפרעה ובכל עבדיו	
תהלים	תהלים קלה	י	שהכה גוים רבים והרג מלכים עצומים	
תהלים	תהלים קלה	יא	לסיחון מלך האמרי ולעוג מלך הבשן ולכל ממלכות כנען	
תהלים	תהלים קלה	יב	ונתן ארצם נחלה נחלה לישראל עמו	
תהלים	תהלים קלה	יג	יהוה שמך לעולם יהוה זכרך לדר ודר	
תהלים	תהלים קלה	יד	כי ידין יהוה עמו ועל עבדיו יתנחם	
תהלים	תהלים קלה	טו	עצבי הגוים כסף וזהב מעשה ידי אדם	
תהלים	תהלים קלה	טז	פה להם ולא ידברו עינים להם ולא יראו	
תהלים	תהלים קלה	יז	אזנים להם ולא יאזינו אף אין יש רוח בפיהם	
תהלים	תהלים קלה	יח	כמוהם יהיו עשיהם כל אשר בטח בהם	
תהלים	תהלים קלה	יט	בית ישראל ברכו את יהוה בית אהרן ברכו את יהוה	
תהלים	תהלים קלה	כ	בית הלוי ברכו את יהוה יראי יהוה ברכו את יהוה	
תהלים	תהלים קלה	כא	ברוך יהוה מציון שכן ירושלם הללו יה	
תהלים	תהלים קלו	א	הודו ליהוה כי טוב כי לעולם חסדו	
תהלים	תהלים קלו	ב	הודו לאלהי האלהים כי לעולם חסדו	
תהלים	תהלים קלו	ג	הודו לאדני האדנים כי לעולם חסדו	
תהלים	תהלים קלו	ד	לעשה נפלאות גדלות לבדו כי לעולם חסדו	
תהלים	תהלים קלו	ה	לעשה השמים בתבונה כי לעולם חסדו	
תהלים	תהלים קלו	ו	לרקע הארץ על המים כי לעולם חסדו	
תהלים	תהלים קלו	ז	לעשה אורים גדלים כי לעולם חסדו	
תהלים	תהלים קלו	ח	את השמש לממשלת ביום כי לעולם חסדו	
תהלים	תהלים קלו	ט	את הירח וכוכבים לממשלות בלילה כי לעולם חסדו	
תהלים	תהלים קלו	י	למכה מצרים בבכוריהם כי לעולם חסדו	
תהלים	תהלים קלו	יא	ויוצא ישראל מתוכם כי לעולם חסדו	
תהלים	תהלים קלו	יב	ביד חזקה ובזרוע נטויה כי לעולם חסדו	
תהלים	תהלים קלו	יג	לגזר ים סוף לגזרים כי לעולם חסדו	
תהלים	תהלים קלו	יד	והעביר ישראל בתוכו כי לעולם חסדו	
תהלים	תהלים קלו	טו	ונער פרעה וחילו בים סוף כי לעולם חסדו	
תהלים	תהלים קלו	טז	למוליך עמו במדבר כי לעולם חסדו	
תהלים	תהלים קלו	יז	למכה מלכים גדלים כי לעולם חסדו	
תהלים	תהלים קלו	יח	ויהרג מלכים אדירים כי לעולם חסדו	
תהלים	תהלים קלו	יט	לסיחון מלך האמרי כי לעולם חסדו	
תהלים	תהלים קלו	כ	ולעוג מלך הבשן כי לעולם חסדו	
תהלים	תהלים קלו	כא	ונתן ארצם לנחלה כי לעולם חסדו	
תהלים	תהלים קלו	כב	נחלה לישראל עבדו כי לעולם חסדו	
תהלים	תהלים קלו	כג	שבשפלנו זכר לנו כי לעולם חסדו	
תהלים	תהלים קלו	כד	ויפרקנו מצרינו כי לעולם חסדו	
תהלים	תהלים קלו	כה	נתן לחם לכל בשר כי לעולם חסדו	
תהלים	תהלים קלו	כו	הודו לאל השמים כי לעולם חסדו	
תהלים	תהלים קלז	א	על נהרות בבל שם ישבנו גם בכינו בזכרנו את ציון	
תהלים	תהלים קלז	ב	על ערבים בתוכה תלינו כנרותינו	
תהלים	תהלים קלז	ג	כי שם שאלונו שובינו דברי שיר ותוללינו שמחה שירו לנו משיר ציון	
תהלים	תהלים קלז	ד	איך נשיר את שיר יהוה על אדמת נכר	
תהלים	תהלים קלז	ה	אם אשכחך ירושלם תשכח ימיני	
תהלים	תהלים קלז	ו	תדבק לשוני לחכי אם לא אזכרכי אם לא אעלה את ירושלם על ראש שמחתי	
תהלים	תהלים קלז	ז	זכר יהוה לבני אדום את יום ירושלם האמרים ערו ערו עד היסוד בה	
תהלים	תהלים קלז	ח	בת בבל השדודה אשרי שישלם לך את גמולך שגמלת לנו	
תהלים	תהלים קלז	ט	אשרי שיאחז ונפץ את עלליך אל הסלע	
תהלים	תהלים קלח	א	לדוד אודך בכל לבי נגד אלהים אזמרך	
תהלים	תהלים קלח	ב	אשתחוה אל היכל קדשך ואודה את שמך על חסדך ועל אמתך כי הגדלת על כל שמך אמרתך	
תהלים	תהלים קלח	ג	ביום קראתי ותענני תרהבני בנפשי עז	
תהלים	תהלים קלח	ד	יודוך יהוה כל מלכי ארץ כי שמעו אמרי פיך	
תהלים	תהלים קלח	ה	וישירו בדרכי יהוה כי גדול כבוד יהוה	
תהלים	תהלים קלח	ו	כי רם יהוה ושפל יראה וגבה ממרחק יידע	
תהלים	תהלים קלח	ז	אם אלך בקרב צרה תחיני על אף איבי תשלח ידך ותושיעני ימינך	
תהלים	תהלים קלח	ח	יהוה יגמר בעדי יהוה חסדך לעולם מעשי ידיך אל תרף	
תהלים	תהלים קלט	א	למנצח לדוד מזמור יהוה חקרתני ותדע	
תהלים	תהלים קלט	ב	אתה ידעת שבתי וקומי בנתה לרעי מרחוק	
תהלים	תהלים קלט	ג	ארחי ורבעי זרית וכל דרכי הסכנתה	
תהלים	תהלים קלט	ד	כי אין מלה בלשוני הן יהוה ידעת כלה	
תהלים	תהלים קלט	ה	אחור וקדם צרתני ותשת עלי כפכה	
תהלים	תהלים קלט	ו	פלאיה דעת ממני נשגבה לא אוכל לה	
תהלים	תהלים קלט	ז	אנה אלך מרוחך ואנה מפניך אברח	
תהלים	תהלים קלט	ח	אם אסק שמים שם אתה ואציעה שאול הנך	
תהלים	תהלים קלט	ט	אשא כנפי שחר אשכנה באחרית ים	
תהלים	תהלים קלט	י	גם שם ידך תנחני ותאחזני ימינך	
תהלים	תהלים קלט	יא	ואמר אך חשך ישופני ולילה אור בעדני	
תהלים	תהלים קלט	יב	גם חשך לא יחשיך ממך ולילה כיום יאיר כחשיכה כאורה	
תהלים	תהלים קלט	יג	כי אתה קנית כליתי תסכני בבטן אמי	
תהלים	תהלים קלט	יד	אודך על כי נוראות נפליתי נפלאים מעשיך ונפשי ידעת מאד	
תהלים	תהלים קלט	טו	לא נכחד עצמי ממך אשר עשיתי בסתר רקמתי בתחתיות ארץ	
תהלים	תהלים קלט	טז	גלמי ראו עיניך ועל ספרך כלם יכתבו ימים יצרו ולא אחד בהם	
תהלים	תהלים קלט	יז	ולי מה יקרו רעיך אל מה עצמו ראשיהם	
תהלים	תהלים קלט	יח	אספרם מחול ירבון הקיצתי ועודי עמך	
תהלים	תהלים קלט	יט	אם תקטל אלוה רשע ואנשי דמים סורו מני	
תהלים	תהלים קלט	כ	אשר יאמרך למזמה נשא לשוא עריך	
תהלים	תהלים קלט	כא	הלוא משנאיך יהוה אשנא ובתקוממיך אתקוטט	
תהלים	תהלים קלט	כב	תכלית שנאה שנאתים לאויבים היו לי	
תהלים	תהלים קלט	כג	חקרני אל ודע לבבי בחנני ודע שרעפי	
תהלים	תהלים קלט	כד	וראה אם דרך עצב בי ונחני בדרך עולם	
תהלים	תהלים קמ	א	למנצח מזמור לדוד	
תהלים	תהלים קמ	ב	חלצני יהוה מאדם רע מאיש חמסים תנצרני	
תהלים	תהלים קמ	ג	אשר חשבו רעות בלב כל יום יגורו מלחמות	
תהלים	תהלים קמ	ד	שננו לשונם כמו נחש חמת עכשוב תחת שפתימו סלה	
תהלים	תהלים קמ	ה	שמרני יהוה מידי רשע מאיש חמסים תנצרני אשר חשבו לדחות פעמי	
תהלים	תהלים קמ	ו	טמנו גאים פח לי וחבלים פרשו רשת ליד מעגל מקשים שתו לי סלה	
תהלים	תהלים קמ	ז	אמרתי ליהוה אלי אתה האזינה יהוה קול תחנוני	
תהלים	תהלים קמ	ח	יהוה אדני עז ישועתי סכתה לראשי ביום נשק	
תהלים	תהלים קמ	ט	אל תתן יהוה מאויי רשע זממו אל תפק ירומו סלה	
תהלים	תהלים קמ	י	ראש מסבי עמל שפתימו יכסומו	
תהלים	תהלים קמ	יא	ימיטו עליהם גחלים באש יפלם במהמרות בל יקומו	
תהלים	תהלים קמ	יב	איש לשון בל יכון בארץ איש חמס רע יצודנו למדחפת	
תהלים	תהלים קמ	יג	ידעת כי יעשה יהוה דין עני משפט אבינים	
תהלים	תהלים קמ	יד	אך צדיקים יודו לשמך ישבו ישרים את פניך	
תהלים	תהלים קמא	א	מזמור לדוד יהוה קראתיך חושה לי האזינה קולי בקראי לך	
תהלים	תהלים קמא	ב	תכון תפלתי קטרת לפניך משאת כפי מנחת ערב	
תהלים	תהלים קמא	ג	שיתה יהוה שמרה לפי נצרה על דל שפתי	
תהלים	תהלים קמא	ד	אל תט לבי לדבר רע להתעולל עללות ברשע את אישים פעלי און ובל אלחם במנעמיהם	
תהלים	תהלים קמא	ה	יהלמני צדיק חסד ויוכיחני שמן ראש אל יני ראשי כי עוד ותפלתי ברעותיהם	
תהלים	תהלים קמא	ו	נשמטו בידי סלע שפטיהם ושמעו אמרי כי נעמו	
תהלים	תהלים קמא	ז	כמו פלח ובקע בארץ נפזרו עצמינו לפי שאול	
תהלים	תהלים קמא	ח	כי אליך יהוה אדני עיני בכה חסיתי אל תער נפשי	
תהלים	תהלים קמא	ט	שמרני מידי פח יקשו לי ומקשות פעלי און	
תהלים	תהלים קמא	י	יפלו במכמריו רשעים יחד אנכי עד אעבור	
תהלים	תהלים קמב	א	משכיל לדוד בהיותו במערה תפלה	
תהלים	תהלים קמב	ב	קולי אל יהוה אזעק קולי אל יהוה אתחנן	
תהלים	תהלים קמב	ג	אשפך לפניו שיחי צרתי לפניו אגיד	
תהלים	תהלים קמב	ד	בהתעטף עלי רוחי ואתה ידעת נתיבתי בארח זו אהלך טמנו פח לי	
תהלים	תהלים קמב	ה	הביט ימין וראה ואין לי מכיר אבד מנוס ממני אין דורש לנפשי	
תהלים	תהלים קמב	ו	זעקתי אליך יהוה אמרתי אתה מחסי חלקי בארץ החיים	
תהלים	תהלים קמב	ז	הקשיבה אל רנתי כי דלותי מאד הצילני מרדפי כי אמצו ממני	
תהלים	תהלים קמב	ח	הוציאה ממסגר נפשי להודות את שמך בי יכתרו צדיקים כי תגמל עלי	
תהלים	תהלים קמג	א	מזמור לדוד יהוה שמע תפלתי האזינה אל תחנוני באמנתך ענני בצדקתך	
תהלים	תהלים קמג	ב	ואל תבוא במשפט את עבדך כי לא יצדק לפניך כל חי	
תהלים	תהלים קמג	ג	כי רדף אויב נפשי דכא לארץ חיתי הושיבני במחשכים כמתי עולם	
תהלים	תהלים קמג	ד	ותתעטף עלי רוחי בתוכי ישתומם לבי	
תהלים	תהלים קמג	ה	זכרתי ימים מקדם הגיתי בכל פעלך במעשה ידיך אשוחח	
תהלים	תהלים קמג	ו	פרשתי ידי אליך נפשי כארץ עיפה לך סלה	
תהלים	תהלים קמג	ז	מהר ענני יהוה כלתה רוחי אל תסתר פניך ממני ונמשלתי עם ירדי בור	
תהלים	תהלים קמג	ח	השמיעני בבקר חסדך כי בך בטחתי הודיעני דרך זו אלך כי אליך נשאתי נפשי	
תהלים	תהלים קמג	ט	הצילני מאיבי יהוה אליך כסתי	
תהלים	תהלים קמג	י	למדני לעשות רצונך כי אתה אלוהי רוחך טובה תנחני בארץ מישור	
תהלים	תהלים קמג	יא	למען שמך יהוה תחיני בצדקתך תוציא מצרה נפשי	
תהלים	תהלים קמג	יב	ובחסדך תצמית איבי והאבדת כל צררי נפשי כי אני עבדך	
תהלים	תהלים קמד	א	לדוד ברוך יהוה צורי המלמד ידי לקרב אצבעותי למלחמה	
תהלים	תהלים קמד	ב	חסדי ומצודתי משגבי ומפלטי לי מגני ובו חסיתי הרודד עמי תחתי	
תהלים	תהלים קמד	ג	יהוה מה אדם ותדעהו בן אנוש ותחשבהו	
תהלים	תהלים קמד	ד	אדם להבל דמה ימיו כצל עובר	
תהלים	תהלים קמד	ה	יהוה הט שמיך ותרד גע בהרים ויעשנו	
תהלים	תהלים קמד	ו	ברוק ברק ותפיצם שלח חציך ותהמם	
תהלים	תהלים קמד	ז	שלח ידיך ממרום פצני והצילני ממים רבים מיד בני נכר	
תהלים	תהלים קמד	ח	אשר פיהם דבר שוא וימינם ימין שקר	
תהלים	תהלים קמד	ט	אלהים שיר חדש אשירה לך בנבל עשור אזמרה לך	
תהלים	תהלים קמד	י	הנותן תשועה למלכים הפוצה את דוד עבדו מחרב רעה	
תהלים	תהלים קמד	יא	פצני והצילני מיד בני נכר אשר פיהם דבר שוא וימינם ימין שקר	
תהלים	תהלים קמד	יב	אשר בנינו כנטעים מגדלים בנעוריהם בנותינו כזוית מחטבות תבנית היכל	
תהלים	תהלים קמד	יג	מזוינו מלאים מפיקים מזן אל זן צאוננו מאליפות מרבבות בחוצותינו	
תהלים	תהלים קמד	יד	אלופינו מסבלים אין פרץ ואין יוצאת ואין צוחה ברחבתינו	
תהלים	תהלים קמד	טו	אשרי העם שככה לו אשרי העם שיהוה אלהיו	
תהלים	תהלים קמה	א	תהלה לדוד ארוממך אלוהי המלך ואברכה שמך לעולם ועד	
תהלים	תהלים קמה	ב	בכל יום אברכך ואהללה שמך לעולם ועד	
תהלים	תהלים קמה	ג	גדול יהוה ומהלל מאד ולגדלתו אין חקר	
תהלים	תהלים קמה	ד	דור לדור ישבח מעשיך וגבורתיך יגידו	
תהלים	תהלים קמה	ה	הדר כבוד הודך ודברי נפלאותיך אשיחה	
תהלים	תהלים קמה	ו	ועזוז נוראתיך יאמרו וגדולתיך אספרנה	
תהלים	תהלים קמה	ז	זכר רב טובך יביעו וצדקתך ירננו	
תהלים	תהלים קמה	ח	חנון ורחום יהוה ארך אפים וגדל חסד	
תהלים	תהלים קמה	ט	טוב יהוה לכל ורחמיו על כל מעשיו	
תהלים	תהלים קמה	י	יודוך יהוה כל מעשיך וחסידיך יברכוכה	
תהלים	תהלים קמה	יא	כבוד מלכותך יאמרו וגבורתך ידברו	
תהלים	תהלים קמה	יב	להודיע לבני האדם גבורתיו וכבוד הדר מלכותו	
תהלים	תהלים קמה	יג	מלכותך מלכות כל עלמים וממשלתך בכל דור ודור	
תהלים	תהלים קמה	יד	סומך יהוה לכל הנפלים וזוקף לכל הכפופים	
תהלים	תהלים קמה	טו	עיני כל אליך ישברו ואתה נותן להם את אכלם בעתו	
תהלים	תהלים קמה	טז	פותח את ידך ומשביע לכל חי רצון	
תהלים	תהלים קמה	יז	צדיק יהוה בכל דרכיו וחסיד בכל מעשיו	
תהלים	תהלים קמה	יח	קרוב יהוה לכל קראיו לכל אשר יקראהו באמת	
תהלים	תהלים קמה	יט	רצון יראיו יעשה ואת שועתם ישמע ויושיעם	
תהלים	תהלים קמה	כ	שומר יהוה את כל אהביו ואת כל הרשעים ישמיד	
תהלים	תהלים קמה	כא	תהלת יהוה ידבר פי ויברך כל בשר שם קדשו לעולם ועד	
תהלים	תהלים קמו	א	הללו יה הללי נפשי את יהוה	
תהלים	תהלים קמו	ב	אהללה יהוה בחיי אזמרה לאלהי בעודי	
תהלים	תהלים קמו	ג	אל תבטחו בנדיבים בבן אדם שאין לו תשועה	
תהלים	תהלים קמו	ד	תצא רוחו ישב לאדמתו ביום ההוא אבדו עשתנתיו	
תהלים	תהלים קמו	ה	אשרי שאל יעקב בעזרו שברו על יהוה אלהיו	
תהלים	תהלים קמו	ו	עשה שמים וארץ את הים ואת כל אשר בם השמר אמת לעולם	
תהלים	תהלים קמו	ז	עשה משפט לעשוקים נתן לחם לרעבים יהוה מתיר אסורים	
תהלים	תהלים קמו	ח	יהוה פקח עורים יהוה זקף כפופים יהוה אהב צדיקים	
תהלים	תהלים קמו	ט	יהוה שמר את גרים יתום ואלמנה יעודד ודרך רשעים יעות	
תהלים	תהלים קמו	י	ימלך יהוה לעולם אלהיך ציון לדר ודר הללו יה	
תהלים	תהלים קמז	א	הללו יה כי טוב זמרה אלהינו כי נעים נאוה תהלה	
תהלים	תהלים קמז	ב	בונה ירושלם יהוה נדחי ישראל יכנס	
תהלים	תהלים קמז	ג	הרפא לשבורי לב ומחבש לעצבותם	
תהלים	תהלים קמז	ד	מונה מספר לכוכבים לכלם שמות יקרא	
תהלים	תהלים קמז	ה	גדול אדונינו ורב כח לתבונתו אין מספר	
תהלים	תהלים קמז	ו	מעודד ענוים יהוה משפיל רשעים עדי ארץ	
תהלים	תהלים קמז	ז	ענו ליהוה בתודה זמרו לאלהינו בכנור	
תהלים	תהלים קמז	ח	המכסה שמים בעבים המכין לארץ מטר המצמיח הרים חציר	
תהלים	תהלים קמז	ט	נותן לבהמה לחמה לבני ערב אשר יקראו	
תהלים	תהלים קמז	י	לא בגבורת הסוס יחפץ לא בשוקי האיש ירצה	
תהלים	תהלים קמז	יא	רוצה יהוה את יראיו את המיחלים לחסדו	
תהלים	תהלים קמז	יב	שבחי ירושלם את יהוה הללי אלהיך ציון	
תהלים	תהלים קמז	יג	כי חזק בריחי שעריך ברך בניך בקרבך	
תהלים	תהלים קמז	יד	השם גבולך שלום חלב חטים ישביעך	
תהלים	תהלים קמז	טו	השלח אמרתו ארץ עד מהרה ירוץ דברו	
תהלים	תהלים קמז	טז	הנתן שלג כצמר כפור כאפר יפזר	
תהלים	תהלים קמז	יז	משליך קרחו כפתים לפני קרתו מי יעמד	
תהלים	תהלים קמז	יח	ישלח דברו וימסם ישב רוחו יזלו מים	
תהלים	תהלים קמז	יט	מגיד דברו ליעקב חקיו ומשפטיו לישראל	
תהלים	תהלים קמז	כ	לא עשה כן לכל גוי ומשפטים בל ידעום הללו יה	
תהלים	תהלים קמח	א	הללו יה הללו את יהוה מן השמים הללוהו במרומים	
תהלים	תהלים קמח	ב	הללוהו כל מלאכיו הללוהו כל צבאו	
תהלים	תהלים קמח	ג	הללוהו שמש וירח הללוהו כל כוכבי אור	
תהלים	תהלים קמח	ד	הללוהו שמי השמים והמים אשר מעל השמים	
תהלים	תהלים קמח	ה	יהללו את שם יהוה כי הוא צוה ונבראו	
תהלים	תהלים קמח	ו	ויעמידם לעד לעולם חק נתן ולא יעבור	
תהלים	תהלים קמח	ז	הללו את יהוה מן הארץ תנינים וכל תהמות	
תהלים	תהלים קמח	ח	אש וברד שלג וקיטור רוח סערה עשה דברו	
תהלים	תהלים קמח	ט	ההרים וכל גבעות עץ פרי וכל ארזים	
תהלים	תהלים קמח	י	החיה וכל בהמה רמש וצפור כנף	
תהלים	תהלים קמח	יא	מלכי ארץ וכל לאמים שרים וכל שפטי ארץ	
תהלים	תהלים קמח	יב	בחורים וגם בתולות זקנים עם נערים	
תהלים	תהלים קמח	יג	יהללו את שם יהוה כי נשגב שמו לבדו הודו על ארץ ושמים	
תהלים	תהלים קמח	יד	וירם קרן לעמו תהלה לכל חסידיו לבני ישראל עם קרבו הללו יה	
תהלים	תהלים קמט	א	הללו יה שירו ליהוה שיר חדש תהלתו בקהל חסידים	
תהלים	תהלים קמט	ב	ישמח ישראל בעשיו בני ציון יגילו במלכם	
תהלים	תהלים קמט	ג	יהללו שמו במחול בתף וכנור יזמרו לו	
תהלים	תהלים קמט	ד	כי רוצה יהוה בעמו יפאר ענוים בישועה	
תהלים	תהלים קמט	ה	יעלזו חסידים בכבוד ירננו על משכבותם	
תהלים	תהלים קמט	ו	רוממות אל בגרונם וחרב פיפיות בידם	
תהלים	תהלים קמט	ז	לעשות נקמה בגוים תוכחת בל אמים	
תהלים	תהלים קמט	ח	לאסר מלכיהם בזקים ונכבדיהם בכבלי ברזל	
תהלים	תהלים קמט	ט	לעשות בהם משפט כתוב הדר הוא לכל חסידיו הללו יה	
תהלים	תהלים קנ	א	הללו יה הללו אל בקדשו הללוהו ברקיע עזו	
תהלים	תהלים קנ	ב	הללוהו בגבורתיו הללוהו כרב גדלו	
תהלים	תהלים קנ	ג	הללוהו בתקע שופר הללוהו בנבל וכנור	
תהלים	תהלים קנ	ד	הללוהו בתף ומחול הללוהו במנים ועוגב	
תהלים	תהלים קנ	ה	הללוהו בצלצלי שמע הללוהו בצלצלי תרועה	
תהלים	תהלים קנ	ו	כל הנשמה תהלל יה הללו יה	
איוב	איוב א	א	איש היה בארץ עוץ איוב שמו והיה האיש ההוא תם וישר וירא אלהים וסר מרע	
איוב	איוב א	ב	ויולדו לו שבעה בנים ושלוש בנות	
איוב	איוב א	ג	ויהי מקנהו שבעת אלפי צאן ושלשת אלפי גמלים וחמש מאות צמד בקר וחמש מאות אתונות ועבדה רבה מאד ויהי האיש ההוא גדול מכל בני קדם	
איוב	איוב א	ד	והלכו בניו ועשו משתה בית איש יומו ושלחו וקראו לשלשת אחיתיהם לאכל ולשתות עמהם	
איוב	איוב א	ה	ויהי כי הקיפו ימי המשתה וישלח איוב ויקדשם והשכים בבקר והעלה עלות מספר כלם כי אמר איוב אולי חטאו בני וברכו אלהים בלבבם ככה יעשה איוב כל הימים	
איוב	איוב א	ו	ויהי היום ויבאו בני האלהים להתיצב על יהוה ויבוא גם השטן בתוכם	
איוב	איוב א	ז	ויאמר יהוה אל השטן מאין תבא ויען השטן את יהוה ויאמר משוט בארץ ומהתהלך בה	
איוב	איוב א	ח	ויאמר יהוה אל השטן השמת לבך על עבדי איוב כי אין כמהו בארץ איש תם וישר ירא אלהים וסר מרע	
איוב	איוב א	ט	ויען השטן את יהוה ויאמר החנם ירא איוב אלהים	
איוב	איוב א	י	הלא את שכת בעדו ובעד ביתו ובעד כל אשר לו מסביב מעשה ידיו ברכת ומקנהו פרץ בארץ	
איוב	איוב א	יא	ואולם שלח נא ידך וגע בכל אשר לו אם לא על פניך יברכך	
איוב	איוב א	יב	ויאמר יהוה אל השטן הנה כל אשר לו בידך רק אליו אל תשלח ידך ויצא השטן מעם פני יהוה	
איוב	איוב א	יג	ויהי היום ובניו ובנתיו אכלים ושתים יין בבית אחיהם הבכור	
איוב	איוב א	יד	ומלאך בא אל איוב ויאמר הבקר היו חרשות והאתנות רעות על ידיהם	
איוב	איוב א	טו	ותפל שבא ותקחם ואת הנערים הכו לפי חרב ואמלטה רק אני לבדי להגיד לך	
איוב	איוב א	טז	עוד זה מדבר וזה בא ויאמר אש אלהים נפלה מן השמים ותבער בצאן ובנערים ותאכלם ואמלטה רק אני לבדי להגיד לך	
איוב	איוב א	יז	עוד זה מדבר וזה בא ויאמר כשדים שמו שלשה ראשים ויפשטו על הגמלים ויקחום ואת הנערים הכו לפי חרב ואמלטה רק אני לבדי להגיד לך	
איוב	איוב א	יח	עד זה מדבר וזה בא ויאמר בניך ובנותיך אכלים ושתים יין בבית אחיהם הבכור	
איוב	איוב א	יט	והנה רוח גדולה באה מעבר המדבר ויגע בארבע פנות הבית ויפל על הנערים וימותו ואמלטה רק אני לבדי להגיד לך	
איוב	איוב א	כ	ויקם איוב ויקרע את מעלו ויגז את ראשו ויפל ארצה וישתחו	
איוב	איוב א	כא	ויאמר ערם יצתי מבטן אמי וערם אשוב שמה יהוה נתן ויהוה לקח יהי שם יהוה מברך	
איוב	איוב א	כב	בכל זאת לא חטא איוב ולא נתן תפלה לאלהים	
איוב	איוב ב	א	ויהי היום ויבאו בני האלהים להתיצב על יהוה ויבוא גם השטן בתכם להתיצב על יהוה	
איוב	איוב ב	ב	ויאמר יהוה אל השטן אי מזה תבא ויען השטן את יהוה ויאמר משט בארץ ומהתהלך בה	
איוב	איוב ב	ג	ויאמר יהוה אל השטן השמת לבך אל עבדי איוב כי אין כמהו בארץ איש תם וישר ירא אלהים וסר מרע ועדנו מחזיק בתמתו ותסיתני בו לבלעו חנם	
איוב	איוב ב	ד	ויען השטן את יהוה ויאמר עור בעד עור וכל אשר לאיש יתן בעד נפשו	
איוב	איוב ב	ה	אולם שלח נא ידך וגע אל עצמו ואל בשרו אם לא אל פניך יברכך	
איוב	איוב ב	ו	ויאמר יהוה אל השטן הנו בידך אך את נפשו שמר	
איוב	איוב ב	ז	ויצא השטן מאת פני יהוה ויך את איוב בשחין רע מכף רגלו עד קדקדו	
איוב	איוב ב	ח	ויקח לו חרש להתגרד בו והוא ישב בתוך האפר	
איוב	איוב ב	ט	ותאמר לו אשתו עדך מחזיק בתמתך ברך אלהים ומת	
איוב	איוב ב	י	ויאמר אליה כדבר אחת הנבלות תדברי גם את הטוב נקבל מאת האלהים ואת הרע לא נקבל בכל זאת לא חטא איוב בשפתיו	
איוב	איוב ב	יא	וישמעו שלשת רעי איוב את כל הרעה הזאת הבאה עליו ויבאו איש ממקמו אליפז התימני ובלדד השוחי וצופר הנעמתי ויועדו יחדו לבוא לנוד לו ולנחמו	
איוב	איוב ב	יב	וישאו את עיניהם מרחוק ולא הכירהו וישאו קולם ויבכו ויקרעו איש מעלו ויזרקו עפר על ראשיהם השמימה	
איוב	איוב ב	יג	וישבו אתו לארץ שבעת ימים ושבעת לילות ואין דבר אליו דבר כי ראו כי גדל הכאב מאד	
איוב	איוב ג	א	אחרי כן פתח איוב את פיהו ויקלל את יומו	
איוב	איוב ג	ב	ויען איוב ויאמר	
איוב	איוב ג	ג	יאבד יום אולד בו והלילה אמר הרה גבר	
איוב	איוב ג	ד	היום ההוא יהי חשך אל ידרשהו אלוה ממעל ואל תופע עליו נהרה	
איוב	איוב ג	ה	יגאלהו חשך וצלמות תשכן עליו עננה יבעתהו כמרירי יום	
איוב	איוב ג	ו	הלילה ההוא יקחהו אפל אל יחד בימי שנה במספר ירחים אל יבא	
איוב	איוב ג	ז	הנה הלילה ההוא יהי גלמוד אל תבא רננה בו	
איוב	איוב ג	ח	יקבהו אררי יום העתידים ערר לויתן	
איוב	איוב ג	ט	יחשכו כוכבי נשפו יקו לאור ואין ואל יראה בעפעפי שחר	
איוב	איוב ג	י	כי לא סגר דלתי בטני ויסתר עמל מעיני	
איוב	איוב ג	יא	למה לא מרחם אמות מבטן יצאתי ואגוע	
איוב	איוב ג	יב	מדוע קדמוני ברכים ומה שדים כי אינק	
איוב	איוב ג	יג	כי עתה שכבתי ואשקוט ישנתי אז ינוח לי	
איוב	איוב ג	יד	עם מלכים ויעצי ארץ הבנים חרבות למו	
איוב	איוב ג	טו	או עם שרים זהב להם הממלאים בתיהם כסף	
איוב	איוב ג	טז	או כנפל טמון לא אהיה כעללים לא ראו אור	
איוב	איוב ג	יז	שם רשעים חדלו רגז ושם ינוחו יגיעי כח	
איוב	איוב ג	יח	יחד אסירים שאננו לא שמעו קול נגש	
איוב	איוב ג	יט	קטן וגדול שם הוא ועבד חפשי מאדניו	
איוב	איוב ג	כ	למה יתן לעמל אור וחיים למרי נפש	
איוב	איוב ג	כא	המחכים למות ואיננו ויחפרהו ממטמונים	
איוב	איוב ג	כב	השמחים אלי גיל ישישו כי ימצאו קבר	
איוב	איוב ג	כג	לגבר אשר דרכו נסתרה ויסך אלוה בעדו	
איוב	איוב ג	כד	כי לפני לחמי אנחתי תבא ויתכו כמים שאגתי	
איוב	איוב ג	כה	כי פחד פחדתי ויאתיני ואשר יגרתי יבא לי	
איוב	איוב ג	כו	לא שלותי ולא שקטתי ולא נחתי ויבא רגז	
איוב	איוב ד	א	ויען אליפז התימני ויאמר	
איוב	איוב ד	ב	הנסה דבר אליך תלאה ועצר במלין מי יוכל	
איוב	איוב ד	ג	הנה יסרת רבים וידים רפות תחזק	
איוב	איוב ד	ד	כושל יקימון מליך וברכים כרעות תאמץ	
איוב	איוב ד	ה	כי עתה תבוא אליך ותלא תגע עדיך ותבהל	
איוב	איוב ד	ו	הלא יראתך כסלתך תקותך ותם דרכיך	
איוב	איוב ד	ז	זכר נא מי הוא נקי אבד ואיפה ישרים נכחדו	
איוב	איוב ד	ח	כאשר ראיתי חרשי און וזרעי עמל יקצרהו	
איוב	איוב ד	ט	מנשמת אלוה יאבדו ומרוח אפו יכלו	
איוב	איוב ד	י	שאגת אריה וקול שחל ושני כפירים נתעו	
איוב	איוב ד	יא	ליש אבד מבלי טרף ובני לביא יתפרדו	
איוב	איוב ד	יב	ואלי דבר יגנב ותקח אזני שמץ מנהו	
איוב	איוב ד	יג	בשעפים מחזינות לילה בנפל תרדמה על אנשים	
איוב	איוב ד	יד	פחד קראני ורעדה ורב עצמותי הפחיד	
איוב	איוב ד	טו	ורוח על פני יחלף תסמר שערת בשרי	
איוב	איוב ד	טז	יעמד ולא אכיר מראהו תמונה לנגד עיני דממה וקול אשמע	
איוב	איוב ד	יז	האנוש מאלוה יצדק אם מעשהו יטהר גבר	
איוב	איוב ד	יח	הן בעבדיו לא יאמין ובמלאכיו ישים תהלה	
איוב	איוב ד	יט	אף שכני בתי חמר אשר בעפר יסודם ידכאום לפני עש	
איוב	איוב ד	כ	מבקר לערב יכתו מבלי משים לנצח יאבדו	
איוב	איוב ד	כא	הלא נסע יתרם בם ימותו ולא בחכמה	
איוב	איוב ה	א	קרא נא היש עונך ואל מי מקדשים תפנה	
איוב	איוב ה	ב	כי לאויל יהרג כעש ופתה תמית קנאה	
איוב	איוב ה	ג	אני ראיתי אויל משריש ואקוב נוהו פתאם	
איוב	איוב ה	ד	ירחקו בניו מישע וידכאו בשער ואין מציל	
איוב	איוב ה	ה	אשר קצירו רעב יאכל ואל מצנים יקחהו ושאף צמים חילם	
איוב	איוב ה	ו	כי לא יצא מעפר און ומאדמה לא יצמח עמל	
איוב	איוב ה	ז	כי אדם לעמל יולד ובני רשף יגביהו עוף	
איוב	איוב ה	ח	אולם אני אדרש אל אל ואל אלהים אשים דברתי	
איוב	איוב ה	ט	עשה גדלות ואין חקר נפלאות עד אין מספר	
איוב	איוב ה	י	הנתן מטר על פני ארץ ושלח מים על פני חוצות	
איוב	איוב ה	יא	לשום שפלים למרום וקדרים שגבו ישע	
איוב	איוב ה	יב	מפר מחשבות ערומים ולא תעשינה ידיהם תושיה	
איוב	איוב ה	יג	לכד חכמים בערמם ועצת נפתלים נמהרה	
איוב	איוב ה	יד	יומם יפגשו חשך וכלילה ימששו בצהרים	
איוב	איוב ה	טו	וישע מחרב מפיהם ומיד חזק אביון	
איוב	איוב ה	טז	ותהי לדל תקוה ועלתה קפצה פיה	
איוב	איוב ה	יז	הנה אשרי אנוש יוכחנו אלוה ומוסר שדי אל תמאס	
איוב	איוב ה	יח	כי הוא יכאיב ויחבש ימחץ וידו תרפינה	
איוב	איוב ה	יט	בשש צרות יצילך ובשבע לא יגע בך רע	
איוב	איוב ה	כ	ברעב פדך ממות ובמלחמה מידי חרב	
איוב	איוב ה	כא	בשוט לשון תחבא ולא תירא משד כי יבוא	
איוב	איוב ה	כב	לשד ולכפן תשחק ומחית הארץ אל תירא	
איוב	איוב ה	כג	כי עם אבני השדה בריתך וחית השדה השלמה לך	
איוב	איוב ה	כד	וידעת כי שלום אהלך ופקדת נוך ולא תחטא	
איוב	איוב ה	כה	וידעת כי רב זרעך וצאצאיך כעשב הארץ	
איוב	איוב ה	כו	תבוא בכלח אלי קבר כעלות גדיש בעתו	
איוב	איוב ה	כז	הנה זאת חקרנוה כן היא שמענה ואתה דע לך	
איוב	איוב ו	א	ויען איוב ויאמר	
איוב	איוב ו	ב	לו שקול ישקל כעשי והיתי במאזנים ישאו יחד	
איוב	איוב ו	ג	כי עתה מחול ימים יכבד על כן דברי לעו	
איוב	איוב ו	ד	כי חצי שדי עמדי אשר חמתם שתה רוחי בעותי אלוה יערכוני	
איוב	איוב ו	ה	הינהק פרא עלי דשא אם יגעה שור על בלילו	
איוב	איוב ו	ו	היאכל תפל מבלי מלח אם יש טעם בריר חלמות	
איוב	איוב ו	ז	מאנה לנגוע נפשי המה כדוי לחמי	
איוב	איוב ו	ח	מי יתן תבוא שאלתי ותקותי יתן אלוה	
איוב	איוב ו	ט	ויאל אלוה וידכאני יתר ידו ויבצעני	
איוב	איוב ו	י	ותהי עוד נחמתי ואסלדה בחילה לא יחמול כי לא כחדתי אמרי קדוש	
איוב	איוב ו	יא	מה כחי כי איחל ומה קצי כי אאריך נפשי	
איוב	איוב ו	יב	אם כח אבנים כחי אם בשרי נחוש	
איוב	איוב ו	יג	האם אין עזרתי בי ותשיה נדחה ממני	
איוב	איוב ו	יד	למס מרעהו חסד ויראת שדי יעזוב	
איוב	איוב ו	טו	אחי בגדו כמו נחל כאפיק נחלים יעברו	
איוב	איוב ו	טז	הקדרים מני קרח עלימו יתעלם שלג	
איוב	איוב ו	יז	בעת יזרבו נצמתו בחמו נדעכו ממקומם	
איוב	איוב ו	יח	ילפתו ארחות דרכם יעלו בתהו ויאבדו	
איוב	איוב ו	יט	הביטו ארחות תמא הליכת שבא קוו למו	
איוב	איוב ו	כ	בשו כי בטח באו עדיה ויחפרו	
איוב	איוב ו	כא	כי עתה הייתם לא תראו חתת ותיראו	
איוב	איוב ו	כב	הכי אמרתי הבו לי ומכחכם שחדו בעדי	
איוב	איוב ו	כג	ומלטוני מיד צר ומיד עריצים תפדוני	
איוב	איוב ו	כד	הורוני ואני אחריש ומה שגיתי הבינו לי	
איוב	איוב ו	כה	מה נמרצו אמרי ישר ומה יוכיח הוכח מכם	
איוב	איוב ו	כו	הלהוכח מלים תחשבו ולרוח אמרי נאש	
איוב	איוב ו	כז	אף על יתום תפילו ותכרו על ריעכם	
איוב	איוב ו	כח	ועתה הואילו פנו בי ועל פניכם אם אכזב	
איוב	איוב ו	כט	שבו נא אל תהי עולה ושבי עוד צדקי בה	
איוב	איוב ו	ל	היש בלשוני עולה אם חכי לא יבין הוות	
איוב	איוב ז	א	הלא צבא לאנוש על ארץ וכימי שכיר ימיו	
איוב	איוב ז	ב	כעבד ישאף צל וכשכיר יקוה פעלו	
איוב	איוב ז	ג	כן הנחלתי לי ירחי שוא ולילות עמל מנו לי	
איוב	איוב ז	ד	אם שכבתי ואמרתי מתי אקום ומדד ערב ושבעתי נדדים עדי נשף	
איוב	איוב ז	ה	לבש בשרי רמה וגיש עפר עורי רגע וימאס	
איוב	איוב ז	ו	ימי קלו מני ארג ויכלו באפס תקוה	
איוב	איוב ז	ז	זכר כי רוח חיי לא תשוב עיני לראות טוב	
איוב	איוב ז	ח	לא תשורני עין ראי עיניך בי ואינני	
איוב	איוב ז	ט	כלה ענן וילך כן יורד שאול לא יעלה	
איוב	איוב ז	י	לא ישוב עוד לביתו ולא יכירנו עוד מקמו	
איוב	איוב ז	יא	גם אני לא אחשך פי אדברה בצר רוחי אשיחה במר נפשי	
איוב	איוב ז	יב	הים אני אם תנין כי תשים עלי משמר	
איוב	איוב ז	יג	כי אמרתי תנחמני ערשי ישא בשיחי משכבי	
איוב	איוב ז	יד	וחתתני בחלמות ומחזינות תבעתני	
איוב	איוב ז	טו	ותבחר מחנק נפשי מות מעצמותי	
איוב	איוב ז	טז	מאסתי לא לעלם אחיה חדל ממני כי הבל ימי	
איוב	איוב ז	יז	מה אנוש כי תגדלנו וכי תשית אליו לבך	
איוב	איוב ז	יח	ותפקדנו לבקרים לרגעים תבחננו	
איוב	איוב ז	יט	כמה לא תשעה ממני לא תרפני עד בלעי רקי	
איוב	איוב ז	כ	חטאתי מה אפעל לך נצר האדם למה שמתני למפגע לך ואהיה עלי למשא	
איוב	איוב ז	כא	ומה לא תשא פשעי ותעביר את עוני כי עתה לעפר אשכב ושחרתני ואינני	
איוב	איוב ח	א	ויען בלדד השוחי ויאמר	
איוב	איוב ח	ב	עד אן תמלל אלה ורוח כביר אמרי פיך	
איוב	איוב ח	ג	האל יעות משפט ואם שדי יעות צדק	
איוב	איוב ח	ד	אם בניך חטאו לו וישלחם ביד פשעם	
איוב	איוב ח	ה	אם אתה תשחר אל אל ואל שדי תתחנן	
איוב	איוב ח	ו	אם זך וישר אתה כי עתה יעיר עליך ושלם נות צדקך	
איוב	איוב ח	ז	והיה ראשיתך מצער ואחריתך ישגה מאד	
איוב	איוב ח	ח	כי שאל נא לדר רישון וכונן לחקר אבותם	
איוב	איוב ח	ט	כי תמול אנחנו ולא נדע כי צל ימינו עלי ארץ	
איוב	איוב ח	י	הלא הם יורוך יאמרו לך ומלבם יוצאו מלים	
איוב	איוב ח	יא	היגאה גמא בלא בצה ישגה אחו בלי מים	
איוב	איוב ח	יב	עדנו באבו לא יקטף ולפני כל חציר ייבש	
איוב	איוב ח	יג	כן ארחות כל שכחי אל ותקות חנף תאבד	
איוב	איוב ח	יד	אשר יקוט כסלו ובית עכביש מבטחו	
איוב	איוב ח	טו	ישען על ביתו ולא יעמד יחזיק בו ולא יקום	
איוב	איוב ח	טז	רטב הוא לפני שמש ועל גנתו ינקתו תצא	
איוב	איוב ח	יז	על גל שרשיו יסבכו בית אבנים יחזה	
איוב	איוב ח	יח	אם יבלענו ממקומו וכחש בו לא ראיתיך	
איוב	איוב ח	יט	הן הוא משוש דרכו ומעפר אחר יצמחו	
איוב	איוב ח	כ	הן אל לא ימאס תם ולא יחזיק ביד מרעים	
איוב	איוב ח	כא	עד ימלה שחוק פיך ושפתיך תרועה	
איוב	איוב ח	כב	שנאיך ילבשו בשת ואהל רשעים איננו	
איוב	איוב ט	א	ויען איוב ויאמר	
איוב	איוב ט	ב	אמנם ידעתי כי כן ומה יצדק אנוש עם אל	
איוב	איוב ט	ג	אם יחפץ לריב עמו לא יעננו אחת מני אלף	
איוב	איוב ט	ד	חכם לבב ואמיץ כח מי הקשה אליו וישלם	
איוב	איוב ט	ה	המעתיק הרים ולא ידעו אשר הפכם באפו	
איוב	איוב ט	ו	המרגיז ארץ ממקומה ועמודיה יתפלצון	
איוב	איוב ט	ז	האמר לחרס ולא יזרח ובעד כוכבים יחתם	
איוב	איוב ט	ח	נטה שמים לבדו ודורך על במתי ים	
איוב	איוב ט	ט	עשה עש כסיל וכימה וחדרי תמן	
איוב	איוב ט	י	עשה גדלות עד אין חקר ונפלאות עד אין מספר	
איוב	איוב ט	יא	הן יעבר עלי ולא אראה ויחלף ולא אבין לו	
איוב	איוב ט	יב	הן יחתף מי ישיבנו מי יאמר אליו מה תעשה	
איוב	איוב ט	יג	אלוה לא ישיב אפו תחתו שחחו עזרי רהב	
איוב	איוב ט	יד	אף כי אנכי אעננו אבחרה דברי עמו	
איוב	איוב ט	טו	אשר אם צדקתי לא אענה למשפטי אתחנן	
איוב	איוב ט	טז	אם קראתי ויענני לא אאמין כי יאזין קולי	
איוב	איוב ט	יז	אשר בשערה ישופני והרבה פצעי חנם	
איוב	איוב ט	יח	לא יתנני השב רוחי כי ישבעני ממררים	
איוב	איוב ט	יט	אם לכח אמיץ הנה ואם למשפט מי יועידני	
איוב	איוב ט	כ	אם אצדק פי ירשיעני תם אני ויעקשני	
איוב	איוב ט	כא	תם אני לא אדע נפשי אמאס חיי	
איוב	איוב ט	כב	אחת היא על כן אמרתי תם ורשע הוא מכלה	
איוב	איוב ט	כג	אם שוט ימית פתאם למסת נקים ילעג	
איוב	איוב ט	כד	ארץ נתנה ביד רשע פני שפטיה יכסה אם לא אפוא מי הוא	
איוב	איוב ט	כה	וימי קלו מני רץ ברחו לא ראו טובה	
איוב	איוב ט	כו	חלפו עם אניות אבה כנשר יטוש עלי אכל	
איוב	איוב ט	כז	אם אמרי אשכחה שיחי אעזבה פני ואבליגה	
איוב	איוב ט	כח	יגרתי כל עצבתי ידעתי כי לא תנקני	
איוב	איוב ט	כט	אנכי ארשע למה זה הבל איגע	
איוב	איוב ט	ל	אם התרחצתי במו שלג והזכותי בבר כפי	
איוב	איוב ט	לא	אז בשחת תטבלני ותעבוני שלמותי	
איוב	איוב ט	לב	כי לא איש כמני אעננו נבוא יחדו במשפט	
איוב	איוב ט	לג	לא יש בינינו מוכיח ישת ידו על שנינו	
איוב	איוב ט	לד	יסר מעלי שבטו ואמתו אל תבעתני	
איוב	איוב ט	לה	אדברה ולא איראנו כי לא כן אנכי עמדי	
איוב	איוב י	א	נקטה נפשי בחיי אעזבה עלי שיחי אדברה במר נפשי	
איוב	איוב י	ב	אמר אל אלוה אל תרשיעני הודיעני על מה תריבני	
איוב	איוב י	ג	הטוב לך כי תעשק כי תמאס יגיע כפיך ועל עצת רשעים הופעת	
איוב	איוב י	ד	העיני בשר לך אם כראות אנוש תראה	
איוב	איוב י	ה	הכימי אנוש ימיך אם שנותיך כימי גבר	
איוב	איוב י	ו	כי תבקש לעוני ולחטאתי תדרוש	
איוב	איוב י	ז	על דעתך כי לא ארשע ואין מידך מציל	
איוב	איוב י	ח	ידיך עצבוני ויעשוני יחד סביב ותבלעני	
איוב	איוב י	ט	זכר נא כי כחמר עשיתני ואל עפר תשיבני	
איוב	איוב י	י	הלא כחלב תתיכני וכגבנה תקפיאני	
איוב	איוב י	יא	עור ובשר תלבישני ובעצמות וגידים תסככני	
איוב	איוב י	יב	חיים וחסד עשית עמדי ופקדתך שמרה רוחי	
איוב	איוב י	יג	ואלה צפנת בלבבך ידעתי כי זאת עמך	
איוב	איוב י	יד	אם חטאתי ושמרתני ומעוני לא תנקני	
איוב	איוב י	טו	אם רשעתי אללי לי וצדקתי לא אשא ראשי שבע קלון וראה עניי	
איוב	איוב י	טז	ויגאה כשחל תצודני ותשב תתפלא בי	
איוב	איוב י	יז	תחדש עדיך נגדי ותרב כעשך עמדי חליפות וצבא עמי	
איוב	איוב י	יח	ולמה מרחם הצאתני אגוע ועין לא תראני	
איוב	איוב י	יט	כאשר לא הייתי אהיה מבטן לקבר אובל	
איוב	איוב י	כ	הלא מעט ימי יחדל ישית ממני ואבליגה מעט	
איוב	איוב י	כא	בטרם אלך ולא אשוב אל ארץ חשך וצלמות	
איוב	איוב י	כב	ארץ עיפתה כמו אפל צלמות ולא סדרים ותפע כמו אפל	
איוב	איוב יא	א	ויען צפר הנעמתי ויאמר	
איוב	איוב יא	ב	הרב דברים לא יענה ואם איש שפתים יצדק	
איוב	איוב יא	ג	בדיך מתים יחרישו ותלעג ואין מכלם	
איוב	איוב יא	ד	ותאמר זך לקחי ובר הייתי בעיניך	
איוב	איוב יא	ה	ואולם מי יתן אלוה דבר ויפתח שפתיו עמך	
איוב	איוב יא	ו	ויגד לך תעלמות חכמה כי כפלים לתושיה ודע כי ישה לך אלוה מעונך	
איוב	איוב יא	ז	החקר אלוה תמצא אם עד תכלית שדי תמצא	
איוב	איוב יא	ח	גבהי שמים מה תפעל עמקה משאול מה תדע	
איוב	איוב יא	ט	ארכה מארץ מדה ורחבה מני ים	
איוב	איוב יא	י	אם יחלף ויסגיר ויקהיל ומי ישיבנו	
איוב	איוב יא	יא	כי הוא ידע מתי שוא וירא און ולא יתבונן	
איוב	איוב יא	יב	ואיש נבוב ילבב ועיר פרא אדם יולד	
איוב	איוב יא	יג	אם אתה הכינות לבך ופרשת אליו כפך	
איוב	איוב יא	יד	אם און בידך הרחיקהו ואל תשכן באהליך עולה	
איוב	איוב יא	טו	כי אז תשא פניך ממום והיית מצק ולא תירא	
איוב	איוב יא	טז	כי אתה עמל תשכח כמים עברו תזכר	
איוב	איוב יא	יז	ומצהרים יקום חלד תעפה כבקר תהיה	
איוב	איוב יא	יח	ובטחת כי יש תקוה וחפרת לבטח תשכב	
איוב	איוב יא	יט	ורבצת ואין מחריד וחלו פניך רבים	
איוב	איוב יא	כ	ועיני רשעים תכלינה ומנוס אבד מנהם ותקותם מפח נפש	
איוב	איוב יב	א	ויען איוב ויאמר	
איוב	איוב יב	ב	אמנם כי אתם עם ועמכם תמות חכמה	
איוב	איוב יב	ג	גם לי לבב כמוכם לא נפל אנכי מכם ואת מי אין כמו אלה	
איוב	איוב יב	ד	שחק לרעהו אהיה קרא לאלוה ויענהו שחוק צדיק תמים	
איוב	איוב יב	ה	לפיד בוז לעשתות שאנן נכון למועדי רגל	
איוב	איוב יב	ו	ישליו אהלים לשדדים ובטחות למרגיזי אל לאשר הביא אלוה בידו	
איוב	איוב יב	ז	ואולם שאל נא בהמות ותרך ועוף השמים ויגד לך	
איוב	איוב יב	ח	או שיח לארץ ותרך ויספרו לך דגי הים	
איוב	איוב יב	ט	מי לא ידע בכל אלה כי יד יהוה עשתה זאת	
איוב	איוב יב	י	אשר בידו נפש כל חי ורוח כל בשר איש	
איוב	איוב יב	יא	הלא אזן מלין תבחן וחך אכל יטעם לו	
איוב	איוב יב	יב	בישישים חכמה וארך ימים תבונה	
איוב	איוב יב	יג	עמו חכמה וגבורה לו עצה ותבונה	
איוב	איוב יב	יד	הן יהרוס ולא יבנה יסגר על איש ולא יפתח	
איוב	איוב יב	טו	הן יעצר במים ויבשו וישלחם ויהפכו ארץ	
איוב	איוב יב	טז	עמו עז ותושיה לו שגג ומשגה	
איוב	איוב יב	יז	מוליך יועצים שולל ושפטים יהולל	
איוב	איוב יב	יח	מוסר מלכים פתח ויאסר אזור במתניהם	
איוב	איוב יב	יט	מוליך כהנים שולל ואתנים יסלף	
איוב	איוב יב	כ	מסיר שפה לנאמנים וטעם זקנים יקח	
איוב	איוב יב	כא	שופך בוז על נדיבים ומזיח אפיקים רפה	
איוב	איוב יב	כב	מגלה עמקות מני חשך ויצא לאור צלמות	
איוב	איוב יב	כג	משגיא לגוים ויאבדם שטח לגוים וינחם	
איוב	איוב יב	כד	מסיר לב ראשי עם הארץ ויתעם בתהו לא דרך	
איוב	איוב יב	כה	ימששו חשך ולא אור ויתעם כשכור	
איוב	איוב יג	א	הן כל ראתה עיני שמעה אזני ותבן לה	
איוב	איוב יג	ב	כדעתכם ידעתי גם אני לא נפל אנכי מכם	
איוב	איוב יג	ג	אולם אני אל שדי אדבר והוכח אל אל אחפץ	
איוב	איוב יג	ד	ואולם אתם טפלי שקר רפאי אלל כלכם	
איוב	איוב יג	ה	מי יתן החרש תחרישון ותהי לכם לחכמה	
איוב	איוב יג	ו	שמעו נא תוכחתי ורבות שפתי הקשיבו	
איוב	איוב יג	ז	הלאל תדברו עולה ולו תדברו רמיה	
איוב	איוב יג	ח	הפניו תשאון אם לאל תריבון	
איוב	איוב יג	ט	הטוב כי יחקר אתכם אם כהתל באנוש תהתלו בו	
איוב	איוב יג	י	הוכח יוכיח אתכם אם בסתר פנים תשאון	
איוב	איוב יג	יא	הלא שאתו תבעת אתכם ופחדו יפל עליכם	
איוב	איוב יג	יב	זכרניכם משלי אפר לגבי חמר גביכם	
איוב	איוב יג	יג	החרישו ממני ואדברה אני ויעבר עלי מה	
איוב	איוב יג	יד	על מה אשא בשרי בשני ונפשי אשים בכפי	
איוב	איוב יג	טו	הן יקטלני לא איחל אך דרכי אל פניו אוכיח	
איוב	איוב יג	טז	גם הוא לי לישועה כי לא לפניו חנף יבוא	
איוב	איוב יג	יז	שמעו שמוע מלתי ואחותי באזניכם	
איוב	איוב יג	יח	הנה נא ערכתי משפט ידעתי כי אני אצדק	
איוב	איוב יג	יט	מי הוא יריב עמדי כי עתה אחריש ואגוע	
איוב	איוב יג	כ	אך שתים אל תעש עמדי אז מפניך לא אסתר	
איוב	איוב יג	כא	כפך מעלי הרחק ואמתך אל תבעתני	
איוב	איוב יג	כב	וקרא ואנכי אענה או אדבר והשיבני	
איוב	איוב יג	כג	כמה לי עונות וחטאות פשעי וחטאתי הדיעני	
איוב	איוב יג	כד	למה פניך תסתיר ותחשבני לאויב לך	
איוב	איוב יג	כה	העלה נדף תערוץ ואת קש יבש תרדף	
איוב	איוב יג	כו	כי תכתב עלי מררות ותורישני עונות נעורי	
איוב	איוב יג	כז	ותשם בסד רגלי ותשמור כל ארחותי על שרשי רגלי תתחקה	
איוב	איוב יג	כח	והוא כרקב יבלה כבגד אכלו עש	
איוב	איוב יד	א	אדם ילוד אשה קצר ימים ושבע רגז	
איוב	איוב יד	ב	כציץ יצא וימל ויברח כצל ולא יעמוד	
איוב	איוב יד	ג	אף על זה פקחת עינך ואתי תביא במשפט עמך	
איוב	איוב יד	ד	מי יתן טהור מטמא לא אחד	
איוב	איוב יד	ה	אם חרוצים ימיו מספר חדשיו אתך חקו עשית ולא יעבור	
איוב	איוב יד	ו	שעה מעליו ויחדל עד ירצה כשכיר יומו	
איוב	איוב יד	ז	כי יש לעץ תקוה אם יכרת ועוד יחליף וינקתו לא תחדל	
איוב	איוב יד	ח	אם יזקין בארץ שרשו ובעפר ימות גזעו	
איוב	איוב יד	ט	מריח מים יפרח ועשה קציר כמו נטע	
איוב	איוב יד	י	וגבר ימות ויחלש ויגוע אדם ואיו	
איוב	איוב יד	יא	אזלו מים מני ים ונהר יחרב ויבש	
איוב	איוב יד	יב	ואיש שכב ולא יקום עד בלתי שמים לא יקיצו ולא יערו משנתם	
איוב	איוב יד	יג	מי יתן בשאול תצפנני תסתירני עד שוב אפך תשית לי חק ותזכרני	
איוב	איוב יד	יד	אם ימות גבר היחיה כל ימי צבאי איחל עד בוא חליפתי	
איוב	איוב יד	טו	תקרא ואנכי אענך למעשה ידיך תכסף	
איוב	איוב יד	טז	כי עתה צעדי תספור לא תשמור על חטאתי	
איוב	איוב יד	יז	חתם בצרור פשעי ותטפל על עוני	
איוב	איוב יד	יח	ואולם הר נופל יבול וצור יעתק ממקמו	
איוב	איוב יד	יט	אבנים שחקו מים תשטף ספיחיה עפר ארץ ותקות אנוש האבדת	
איוב	איוב יד	כ	תתקפהו לנצח ויהלך משנה פניו ותשלחהו	
איוב	איוב יד	כא	יכבדו בניו ולא ידע ויצערו ולא יבין למו	
איוב	איוב יד	כב	אך בשרו עליו יכאב ונפשו עליו תאבל	
איוב	איוב טו	א	ויען אליפז התימני ויאמר	
איוב	איוב טו	ב	החכם יענה דעת רוח וימלא קדים בטנו	
איוב	איוב טו	ג	הוכח בדבר לא יסכון ומלים לא יועיל בם	
איוב	איוב טו	ד	אף אתה תפר יראה ותגרע שיחה לפני אל	
איוב	איוב טו	ה	כי יאלף עונך פיך ותבחר לשון ערומים	
איוב	איוב טו	ו	ירשיעך פיך ולא אני ושפתיך יענו בך	
איוב	איוב טו	ז	הראישון אדם תולד ולפני גבעות חוללת	
איוב	איוב טו	ח	הבסוד אלוה תשמע ותגרע אליך חכמה	
איוב	איוב טו	ט	מה ידעת ולא נדע תבין ולא עמנו הוא	
איוב	איוב טו	י	גם שב גם ישיש בנו כביר מאביך ימים	
איוב	איוב טו	יא	המעט ממך תנחמות אל ודבר לאט עמך	
איוב	איוב טו	יב	מה יקחך לבך ומה ירזמון עיניך	
איוב	איוב טו	יג	כי תשיב אל אל רוחך והצאת מפיך מלין	
איוב	איוב טו	יד	מה אנוש כי יזכה וכי יצדק ילוד אשה	
איוב	איוב טו	טו	הן בקדשו לא יאמין ושמים לא זכו בעיניו	
איוב	איוב טו	טז	אף כי נתעב ונאלח איש שתה כמים עולה	
איוב	איוב טו	יז	אחוך שמע לי וזה חזיתי ואספרה	
איוב	איוב טו	יח	אשר חכמים יגידו ולא כחדו מאבותם	
איוב	איוב טו	יט	להם לבדם נתנה הארץ ולא עבר זר בתוכם	
איוב	איוב טו	כ	כל ימי רשע הוא מתחולל ומספר שנים נצפנו לעריץ	
איוב	איוב טו	כא	קול פחדים באזניו בשלום שודד יבואנו	
איוב	איוב טו	כב	לא יאמין שוב מני חשך וצפו הוא אלי חרב	
איוב	איוב טו	כג	נדד הוא ללחם איה ידע כי נכון בידו יום חשך	
איוב	איוב טו	כד	יבעתהו צר ומצוקה תתקפהו כמלך עתיד לכידור	
איוב	איוב טו	כה	כי נטה אל אל ידו ואל שדי יתגבר	
איוב	איוב טו	כו	ירוץ אליו בצואר בעבי גבי מגניו	
איוב	איוב טו	כז	כי כסה פניו בחלבו ויעש פימה עלי כסל	
איוב	איוב טו	כח	וישכון ערים נכחדות בתים לא ישבו למו אשר התעתדו לגלים	
איוב	איוב טו	כט	לא יעשר ולא יקום חילו ולא יטה לארץ מנלם	
איוב	איוב טו	ל	לא יסור מני חשך ינקתו תיבש שלהבת ויסור ברוח פיו	
איוב	איוב טו	לא	אל יאמן בשו נתעה כי שוא תהיה תמורתו	
איוב	איוב טו	לב	בלא יומו תמלא וכפתו לא רעננה	
איוב	איוב טו	לג	יחמס כגפן בסרו וישלך כזית נצתו	
איוב	איוב טו	לד	כי עדת חנף גלמוד ואש אכלה אהלי שחד	
איוב	איוב טו	לה	הרה עמל וילד און ובטנם תכין מרמה	
איוב	איוב טז	א	ויען איוב ויאמר	
איוב	איוב טז	ב	שמעתי כאלה רבות מנחמי עמל כלכם	
איוב	איוב טז	ג	הקץ לדברי רוח או מה ימריצך כי תענה	
איוב	איוב טז	ד	גם אנכי ככם אדברה לו יש נפשכם תחת נפשי אחבירה עליכם במלים ואניעה עליכם במו ראשי	
איוב	איוב טז	ה	אאמצכם במו פי וניד שפתי יחשך	
איוב	איוב טז	ו	אם אדברה לא יחשך כאבי ואחדלה מה מני יהלך	
איוב	איוב טז	ז	אך עתה הלאני השמות כל עדתי	
איוב	איוב טז	ח	ותקמטני לעד היה ויקם בי כחשי בפני יענה	
איוב	איוב טז	ט	אפו טרף וישטמני חרק עלי בשניו צרי ילטוש עיניו לי	
איוב	איוב טז	י	פערו עלי בפיהם בחרפה הכו לחיי יחד עלי יתמלאון	
איוב	איוב טז	יא	יסגירני אל אל עויל ועל ידי רשעים ירטני	
איוב	איוב טז	יב	שלו הייתי ויפרפרני ואחז בערפי ויפצפצני ויקימני לו למטרה	
איוב	איוב טז	יג	יסבו עלי רביו יפלח כליותי ולא יחמול ישפך לארץ מררתי	
איוב	איוב טז	יד	יפרצני פרץ על פני פרץ ירץ עלי כגבור	
איוב	איוב טז	טו	שק תפרתי עלי גלדי ועללתי בעפר קרני	
איוב	איוב טז	טז	פני חמרמרה מני בכי ועל עפעפי צלמות	
איוב	איוב טז	יז	על לא חמס בכפי ותפלתי זכה	
איוב	איוב טז	יח	ארץ אל תכסי דמי ואל יהי מקום לזעקתי	
איוב	איוב טז	יט	גם עתה הנה בשמים עדי ושהדי במרומים	
איוב	איוב טז	כ	מליצי רעי אל אלוה דלפה עיני	
איוב	איוב טז	כא	ויוכח לגבר עם אלוה ובן אדם לרעהו	
איוב	איוב טז	כב	כי שנות מספר יאתיו וארח לא אשוב אהלך	
איוב	איוב יז	א	רוחי חבלה ימי נזעכו קברים לי	
איוב	איוב יז	ב	אם לא התלים עמדי ובהמרותם תלן עיני	
איוב	איוב יז	ג	שימה נא ערבני עמך מי הוא לידי יתקע	
איוב	איוב יז	ד	כי לבם צפנת משכל על כן לא תרמם	
איוב	איוב יז	ה	לחלק יגיד רעים ועיני בניו תכלנה	
איוב	איוב יז	ו	והצגני למשל עמים ותפת לפנים אהיה	
איוב	איוב יז	ז	ותכה מכעש עיני ויצרי כצל כלם	
איוב	איוב יז	ח	ישמו ישרים על זאת ונקי על חנף יתערר	
איוב	איוב יז	ט	ויאחז צדיק דרכו וטהר ידים יסיף אמץ	
איוב	איוב יז	י	ואולם כלם תשבו ובאו נא ולא אמצא בכם חכם	
איוב	איוב יז	יא	ימי עברו זמתי נתקו מורשי לבבי	
איוב	איוב יז	יב	לילה ליום ישימו אור קרוב מפני חשך	
איוב	איוב יז	יג	אם אקוה שאול ביתי בחשך רפדתי יצועי	
איוב	איוב יז	יד	לשחת קראתי אבי אתה אמי ואחתי לרמה	
איוב	איוב יז	טו	ואיה אפו תקותי ותקותי מי ישורנה	
איוב	איוב יז	טז	בדי שאל תרדנה אם יחד על עפר נחת	
איוב	איוב יח	א	ויען בלדד השחי ויאמר	
איוב	איוב יח	ב	עד אנה תשימון קנצי למלין תבינו ואחר נדבר	
איוב	איוב יח	ג	מדוע נחשבנו כבהמה נטמינו בעיניכם	
איוב	איוב יח	ד	טרף נפשו באפו הלמענך תעזב ארץ ויעתק צור ממקמו	
איוב	איוב יח	ה	גם אור רשעים ידעך ולא יגה שביב אשו	
איוב	איוב יח	ו	אור חשך באהלו ונרו עליו ידעך	
איוב	איוב יח	ז	יצרו צעדי אונו ותשליכהו עצתו	
איוב	איוב יח	ח	כי שלח ברשת ברגליו ועל שבכה יתהלך	
איוב	איוב יח	ט	יאחז בעקב פח יחזק עליו צמים	
איוב	איוב יח	י	טמון בארץ חבלו ומלכדתו עלי נתיב	
איוב	איוב יח	יא	סביב בעתהו בלהות והפיצהו לרגליו	
איוב	איוב יח	יב	יהי רעב אנו ואיד נכון לצלעו	
איוב	איוב יח	יג	יאכל בדי עורו יאכל בדיו בכור מות	
איוב	איוב יח	יד	ינתק מאהלו מבטחו ותצעדהו למלך בלהות	
איוב	איוב יח	טו	תשכון באהלו מבלי לו יזרה על נוהו גפרית	
איוב	איוב יח	טז	מתחת שרשיו יבשו וממעל ימל קצירו	
איוב	איוב יח	יז	זכרו אבד מני ארץ ולא שם לו על פני חוץ	
איוב	איוב יח	יח	יהדפהו מאור אל חשך ומתבל ינדהו	
איוב	איוב יח	יט	לא נין לו ולא נכד בעמו ואין שריד במגוריו	
איוב	איוב יח	כ	על יומו נשמו אחרנים וקדמנים אחזו שער	
איוב	איוב יח	כא	אך אלה משכנות עול וזה מקום לא ידע אל	
איוב	איוב יט	א	ויען איוב ויאמר	
איוב	איוב יט	ב	עד אנה תוגיון נפשי ותדכאונני במלים	
איוב	איוב יט	ג	זה עשר פעמים תכלימוני לא תבשו תהכרו לי	
איוב	איוב יט	ד	ואף אמנם שגיתי אתי תלין משוגתי	
איוב	איוב יט	ה	אם אמנם עלי תגדילו ותוכיחו עלי חרפתי	
איוב	איוב יט	ו	דעו אפו כי אלוה עותני ומצודו עלי הקיף	
איוב	איוב יט	ז	הן אצעק חמס ולא אענה אשוע ואין משפט	
איוב	איוב יט	ח	ארחי גדר ולא אעבור ועל נתיבותי חשך ישים	
איוב	איוב יט	ט	כבודי מעלי הפשיט ויסר עטרת ראשי	
איוב	איוב יט	י	יתצני סביב ואלך ויסע כעץ תקותי	
איוב	איוב יט	יא	ויחר עלי אפו ויחשבני לו כצריו	
איוב	איוב יט	יב	יחד יבאו גדודיו ויסלו עלי דרכם ויחנו סביב לאהלי	
איוב	איוב יט	יג	אחי מעלי הרחיק וידעי אך זרו ממני	
איוב	איוב יט	יד	חדלו קרובי ומידעי שכחוני	
איוב	איוב יט	טו	גרי ביתי ואמהתי לזר תחשבני נכרי הייתי בעיניהם	
איוב	איוב יט	טז	לעבדי קראתי ולא יענה במו פי אתחנן לו	
איוב	איוב יט	יז	רוחי זרה לאשתי וחנתי לבני בטני	
איוב	איוב יט	יח	גם עוילים מאסו בי אקומה וידברו בי	
איוב	איוב יט	יט	תעבוני כל מתי סודי וזה אהבתי נהפכו בי	
איוב	איוב יט	כ	בעורי ובבשרי דבקה עצמי ואתמלטה בעור שני	
איוב	איוב יט	כא	חנני חנני אתם רעי כי יד אלוה נגעה בי	
איוב	איוב יט	כב	למה תרדפני כמו אל ומבשרי לא תשבעו	
איוב	איוב יט	כג	מי יתן אפו ויכתבון מלי מי יתן בספר ויחקו	
איוב	איוב יט	כד	בעט ברזל ועפרת לעד בצור יחצבון	
איוב	איוב יט	כה	ואני ידעתי גאלי חי ואחרון על עפר יקום	
איוב	איוב יט	כו	ואחר עורי נקפו זאת ומבשרי אחזה אלוה	
איוב	איוב יט	כז	אשר אני אחזה לי ועיני ראו ולא זר כלו כליתי בחקי	
איוב	איוב יט	כח	כי תאמרו מה נרדף לו ושרש דבר נמצא בי	
איוב	איוב יט	כט	גורו לכם מפני חרב כי חמה עונות חרב למען תדעון שדין	
איוב	איוב כ	א	ויען צפר הנעמתי ויאמר	
איוב	איוב כ	ב	לכן שעפי ישיבוני ובעבור חושי בי	
איוב	איוב כ	ג	מוסר כלמתי אשמע ורוח מבינתי יענני	
איוב	איוב כ	ד	הזאת ידעת מני עד מני שים אדם עלי ארץ	
איוב	איוב כ	ה	כי רננת רשעים מקרוב ושמחת חנף עדי רגע	
איוב	איוב כ	ו	אם יעלה לשמים שיאו וראשו לעב יגיע	
איוב	איוב כ	ז	כגללו לנצח יאבד ראיו יאמרו איו	
איוב	איוב כ	ח	כחלום יעוף ולא ימצאוהו וידד כחזיון לילה	
איוב	איוב כ	ט	עין שזפתו ולא תוסיף ולא עוד תשורנו מקומו	
איוב	איוב כ	י	בניו ירצו דלים וידיו תשבנה אונו	
איוב	איוב כ	יא	עצמותיו מלאו עלומו ועמו על עפר תשכב	
איוב	איוב כ	יב	אם תמתיק בפיו רעה יכחידנה תחת לשונו	
איוב	איוב כ	יג	יחמל עליה ולא יעזבנה וימנענה בתוך חכו	
איוב	איוב כ	יד	לחמו במעיו נהפך מרורת פתנים בקרבו	
איוב	איוב כ	טו	חיל בלע ויקאנו מבטנו יורשנו אל	
איוב	איוב כ	טז	ראש פתנים יינק תהרגהו לשון אפעה	
איוב	איוב כ	יז	אל ירא בפלגות נהרי נחלי דבש וחמאה	
איוב	איוב כ	יח	משיב יגע ולא יבלע כחיל תמורתו ולא יעלס	
איוב	איוב כ	יט	כי רצץ עזב דלים בית גזל ולא יבנהו	
איוב	איוב כ	כ	כי לא ידע שלו בבטנו בחמודו לא ימלט	
איוב	איוב כ	כא	אין שריד לאכלו על כן לא יחיל טובו	
איוב	איוב כ	כב	במלאות שפקו יצר לו כל יד עמל תבואנו	
איוב	איוב כ	כג	יהי למלא בטנו ישלח בו חרון אפו וימטר עלימו בלחומו	
איוב	איוב כ	כד	יברח מנשק ברזל תחלפהו קשת נחושה	
איוב	איוב כ	כה	שלף ויצא מגוה וברק ממררתו יהלך עליו אמים	
איוב	איוב כ	כו	כל חשך טמון לצפוניו תאכלהו אש לא נפח ירע שריד באהלו	
איוב	איוב כ	כז	יגלו שמים עונו וארץ מתקוממה לו	
איוב	איוב כ	כח	יגל יבול ביתו נגרות ביום אפו	
איוב	איוב כ	כט	זה חלק אדם רשע מאלהים ונחלת אמרו מאל	
איוב	איוב כא	א	ויען איוב ויאמר	
איוב	איוב כא	ב	שמעו שמוע מלתי ותהי זאת תנחומתיכם	
איוב	איוב כא	ג	שאוני ואנכי אדבר ואחר דברי תלעיג	
איוב	איוב כא	ד	האנכי לאדם שיחי ואם מדוע לא תקצר רוחי	
איוב	איוב כא	ה	פנו אלי והשמו ושימו יד על פה	
איוב	איוב כא	ו	ואם זכרתי ונבהלתי ואחז בשרי פלצות	
איוב	איוב כא	ז	מדוע רשעים יחיו עתקו גם גברו חיל	
איוב	איוב כא	ח	זרעם נכון לפניהם עמם וצאצאיהם לעיניהם	
איוב	איוב כא	ט	בתיהם שלום מפחד ולא שבט אלוה עליהם	
איוב	איוב כא	י	שורו עבר ולא יגעל תפלט פרתו ולא תשכל	
איוב	איוב כא	יא	ישלחו כצאן עויליהם וילדיהם ירקדון	
איוב	איוב כא	יב	ישאו כתף וכנור וישמחו לקול עוגב	
איוב	איוב כא	יג	יבלו בטוב ימיהם וברגע שאול יחתו	
איוב	איוב כא	יד	ויאמרו לאל סור ממנו ודעת דרכיך לא חפצנו	
איוב	איוב כא	טו	מה שדי כי נעבדנו ומה נועיל כי נפגע בו	
איוב	איוב כא	טז	הן לא בידם טובם עצת רשעים רחקה מני	
איוב	איוב כא	יז	כמה נר רשעים ידעך ויבא עלימו אידם חבלים יחלק באפו	
איוב	איוב כא	יח	יהיו כתבן לפני רוח וכמץ גנבתו סופה	
איוב	איוב כא	יט	אלוה יצפן לבניו אונו ישלם אליו וידע	
איוב	איוב כא	כ	יראו עינו כידו ומחמת שדי ישתה	
איוב	איוב כא	כא	כי מה חפצו בביתו אחריו ומספר חדשיו חצצו	
איוב	איוב כא	כב	הלאל ילמד דעת והוא רמים ישפוט	
איוב	איוב כא	כג	זה ימות בעצם תמו כלו שלאנן ושליו	
איוב	איוב כא	כד	עטיניו מלאו חלב ומח עצמותיו ישקה	
איוב	איוב כא	כה	וזה ימות בנפש מרה ולא אכל בטובה	
איוב	איוב כא	כו	יחד על עפר ישכבו ורמה תכסה עליהם	
איוב	איוב כא	כז	הן ידעתי מחשבותיכם ומזמות עלי תחמסו	
איוב	איוב כא	כח	כי תאמרו איה בית נדיב ואיה אהל משכנות רשעים	
איוב	איוב כא	כט	הלא שאלתם עוברי דרך ואתתם לא תנכרו	
איוב	איוב כא	ל	כי ליום איד יחשך רע ליום עברות יובלו	
איוב	איוב כא	לא	מי יגיד על פניו דרכו והוא עשה מי ישלם לו	
איוב	איוב כא	לב	והוא לקברות יובל ועל גדיש ישקוד	
איוב	איוב כא	לג	מתקו לו רגבי נחל ואחריו כל אדם ימשוך ולפניו אין מספר	
איוב	איוב כא	לד	ואיך תנחמוני הבל ותשובתיכם נשאר מעל	
איוב	איוב כב	א	ויען אליפז התמני ויאמר	
איוב	איוב כב	ב	הלאל יסכן גבר כי יסכן עלימו משכיל	
איוב	איוב כב	ג	החפץ לשדי כי תצדק ואם בצע כי תתם דרכיך	
איוב	איוב כב	ד	המיראתך יכיחך יבוא עמך במשפט	
איוב	איוב כב	ה	הלא רעתך רבה ואין קץ לעונתיך	
איוב	איוב כב	ו	כי תחבל אחיך חנם ובגדי ערומים תפשיט	
איוב	איוב כב	ז	לא מים עיף תשקה ומרעב תמנע לחם	
איוב	איוב כב	ח	ואיש זרוע לו הארץ ונשוא פנים ישב בה	
איוב	איוב כב	ט	אלמנות שלחת ריקם וזרעות יתמים ידכא	
איוב	איוב כב	י	על כן סביבותיך פחים ויבהלך פחד פתאם	
איוב	איוב כב	יא	או חשך לא תראה ושפעת מים תכסך	
איוב	איוב כב	יב	הלא אלוה גבה שמים וראה ראש כוכבים כי רמו	
איוב	איוב כב	יג	ואמרת מה ידע אל הבעד ערפל ישפוט	
איוב	איוב כב	יד	עבים סתר לו ולא יראה וחוג שמים יתהלך	
איוב	איוב כב	טו	הארח עולם תשמר אשר דרכו מתי און	
איוב	איוב כב	טז	אשר קמטו ולא עת נהר יוצק יסודם	
איוב	איוב כב	יז	האמרים לאל סור ממנו ומה יפעל שדי למו	
איוב	איוב כב	יח	והוא מלא בתיהם טוב ועצת רשעים רחקה מני	
איוב	איוב כב	יט	יראו צדיקים וישמחו ונקי ילעג למו	
איוב	איוב כב	כ	אם לא נכחד קימנו ויתרם אכלה אש	
איוב	איוב כב	כא	הסכן נא עמו ושלם בהם תבואתך טובה	
איוב	איוב כב	כב	קח נא מפיו תורה ושים אמריו בלבבך	
איוב	איוב כב	כג	אם תשוב עד שדי תבנה תרחיק עולה מאהלך	
איוב	איוב כב	כד	ושית על עפר בצר ובצור נחלים אופיר	
איוב	איוב כב	כה	והיה שדי בצריך וכסף תועפות לך	
איוב	איוב כב	כו	כי אז על שדי תתענג ותשא אל אלוה פניך	
איוב	איוב כב	כז	תעתיר אליו וישמעך ונדריך תשלם	
איוב	איוב כב	כח	ותגזר אומר ויקם לך ועל דרכיך נגה אור	
איוב	איוב כב	כט	כי השפילו ותאמר גוה ושח עינים יושע	
איוב	איוב כב	ל	ימלט אי נקי ונמלט בבר כפיך	
איוב	איוב כג	א	ויען איוב ויאמר	
איוב	איוב כג	ב	גם היום מרי שחי ידי כבדה על אנחתי	
איוב	איוב כג	ג	מי יתן ידעתי ואמצאהו אבוא עד תכונתו	
איוב	איוב כג	ד	אערכה לפניו משפט ופי אמלא תוכחות	
איוב	איוב כג	ה	אדעה מלים יענני ואבינה מה יאמר לי	
איוב	איוב כג	ו	הברב כח יריב עמדי לא אך הוא ישם בי	
איוב	איוב כג	ז	שם ישר נוכח עמו ואפלטה לנצח משפטי	
איוב	איוב כג	ח	הן קדם אהלך ואיננו ואחור ולא אבין לו	
איוב	איוב כג	ט	שמאול בעשתו ולא אחז יעטף ימין ולא אראה	
איוב	איוב כג	י	כי ידע דרך עמדי בחנני כזהב אצא	
איוב	איוב כג	יא	באשרו אחזה רגלי דרכו שמרתי ולא אט	
איוב	איוב כג	יב	מצות שפתיו ולא אמיש מחקי צפנתי אמרי פיו	
איוב	איוב כג	יג	והוא באחד ומי ישיבנו ונפשו אותה ויעש	
איוב	איוב כג	יד	כי ישלים חקי וכהנה רבות עמו	
איוב	איוב כג	טו	על כן מפניו אבהל אתבונן ואפחד ממנו	
איוב	איוב כג	טז	ואל הרך לבי ושדי הבהילני	
איוב	איוב כג	יז	כי לא נצמתי מפני חשך ומפני כסה אפל	
איוב	איוב כד	א	מדוע משדי לא נצפנו עתים וידעו לא חזו ימיו	
איוב	איוב כד	ב	גבלות ישיגו עדר גזלו וירעו	
איוב	איוב כד	ג	חמור יתומים ינהגו יחבלו שור אלמנה	
איוב	איוב כד	ד	יטו אביונים מדרך יחד חבאו עניי ארץ	
איוב	איוב כד	ה	הן פראים במדבר יצאו בפעלם משחרי לטרף ערבה לו לחם לנערים	
איוב	איוב כד	ו	בשדה בלילו יקצירו וכרם רשע ילקשו	
איוב	איוב כד	ז	ערום ילינו מבלי לבוש ואין כסות בקרה	
איוב	איוב כד	ח	מזרם הרים ירטבו ומבלי מחסה חבקו צור	
איוב	איוב כד	ט	יגזלו משד יתום ועל עני יחבלו	
איוב	איוב כד	י	ערום הלכו בלי לבוש ורעבים נשאו עמר	
איוב	איוב כד	יא	בין שורתם יצהירו יקבים דרכו ויצמאו	
איוב	איוב כד	יב	מעיר מתים ינאקו ונפש חללים תשוע ואלוה לא ישים תפלה	
איוב	איוב כד	יג	המה היו במרדי אור לא הכירו דרכיו ולא ישבו בנתיבתיו	
איוב	איוב כד	יד	לאור יקום רוצח יקטל עני ואביון ובלילה יהי כגנב	
איוב	איוב כד	טו	ועין נאף שמרה נשף לאמר לא תשורני עין וסתר פנים ישים	
איוב	איוב כד	טז	חתר בחשך בתים יומם חתמו למו לא ידעו אור	
איוב	איוב כד	יז	כי יחדו בקר למו צלמות כי יכיר בלהות צלמות	
איוב	איוב כד	יח	קל הוא על פני מים תקלל חלקתם בארץ לא יפנה דרך כרמים	
איוב	איוב כד	יט	ציה גם חם יגזלו מימי שלג שאול חטאו	
איוב	איוב כד	כ	ישכחהו רחם מתקו רמה עוד לא יזכר ותשבר כעץ עולה	
איוב	איוב כד	כא	רעה עקרה לא תלד ואלמנה לא ייטיב	
איוב	איוב כד	כב	ומשך אבירים בכחו יקום ולא יאמין בחיין	
איוב	איוב כד	כג	יתן לו לבטח וישען ועיניהו על דרכיהם	
איוב	איוב כד	כד	רומו מעט ואיננו והמכו ככל יקפצון וכראש שבלת ימלו	
איוב	איוב כד	כה	ואם לא אפו מי יכזיבני וישם לאל מלתי	
איוב	איוב כה	א	ויען בלדד השחי ויאמר	
איוב	איוב כה	ב	המשל ופחד עמו עשה שלום במרומיו	
איוב	איוב כה	ג	היש מספר לגדודיו ועל מי לא יקום אורהו	
איוב	איוב כה	ד	ומה יצדק אנוש עם אל ומה יזכה ילוד אשה	
איוב	איוב כה	ה	הן עד ירח ולא יאהיל וכוכבים לא זכו בעיניו	
איוב	איוב כה	ו	אף כי אנוש רמה ובן אדם תולעה	
איוב	איוב כו	א	ויען איוב ויאמר	
איוב	איוב כו	ב	מה עזרת ללא כח הושעת זרוע לא עז	
איוב	איוב כו	ג	מה יעצת ללא חכמה ותושיה לרב הודעת	
איוב	איוב כו	ד	את מי הגדת מלין ונשמת מי יצאה ממך	
איוב	איוב כו	ה	הרפאים יחוללו מתחת מים ושכניהם	
איוב	איוב כו	ו	ערום שאול נגדו ואין כסות לאבדון	
איוב	איוב כו	ז	נטה צפון על תהו תלה ארץ על בלי מה	
איוב	איוב כו	ח	צרר מים בעביו ולא נבקע ענן תחתם	
איוב	איוב כו	ט	מאחז פני כסה פרשז עליו עננו	
איוב	איוב כו	י	חק חג על פני מים עד תכלית אור עם חשך	
איוב	איוב כו	יא	עמודי שמים ירופפו ויתמהו מגערתו	
איוב	איוב כו	יב	בכחו רגע הים ובתובנתו מחץ רהב	
איוב	איוב כו	יג	ברוחו שמים שפרה חללה ידו נחש בריח	
איוב	איוב כו	יד	הן אלה קצות דרכו ומה שמץ דבר נשמע בו ורעם גבורתו מי יתבונן	
איוב	איוב כז	א	ויסף איוב שאת משלו ויאמר	
איוב	איוב כז	ב	חי אל הסיר משפטי ושדי המר נפשי	
איוב	איוב כז	ג	כי כל עוד נשמתי בי ורוח אלוה באפי	
איוב	איוב כז	ד	אם תדברנה שפתי עולה ולשוני אם יהגה רמיה	
איוב	איוב כז	ה	חלילה לי אם אצדיק אתכם עד אגוע לא אסיר תמתי ממני	
איוב	איוב כז	ו	בצדקתי החזקתי ולא ארפה לא יחרף לבבי מימי	
איוב	איוב כז	ז	יהי כרשע איבי ומתקוממי כעול	
איוב	איוב כז	ח	כי מה תקות חנף כי יבצע כי ישל אלוה נפשו	
איוב	איוב כז	ט	הצעקתו ישמע אל כי תבוא עליו צרה	
איוב	איוב כז	י	אם על שדי יתענג יקרא אלוה בכל עת	
איוב	איוב כז	יא	אורה אתכם ביד אל אשר עם שדי לא אכחד	
איוב	איוב כז	יב	הן אתם כלכם חזיתם ולמה זה הבל תהבלו	
איוב	איוב כז	יג	זה חלק אדם רשע עם אל ונחלת עריצים משדי יקחו	
איוב	איוב כז	יד	אם ירבו בניו למו חרב וצאצאיו לא ישבעו לחם	
איוב	איוב כז	טו	שרידו במות יקברו ואלמנתיו לא תבכינה	
איוב	איוב כז	טז	אם יצבר כעפר כסף וכחמר יכין מלבוש	
איוב	איוב כז	יז	יכין וצדיק ילבש וכסף נקי יחלק	
איוב	איוב כז	יח	בנה כעש ביתו וכסכה עשה נצר	
איוב	איוב כז	יט	עשיר ישכב ולא יאסף עיניו פקח ואיננו	
איוב	איוב כז	כ	תשיגהו כמים בלהות לילה גנבתו סופה	
איוב	איוב כז	כא	ישאהו קדים וילך וישערהו ממקמו	
איוב	איוב כז	כב	וישלך עליו ולא יחמל מידו ברוח יברח	
איוב	איוב כז	כג	ישפק עלימו כפימו וישרק עליו ממקמו	
איוב	איוב כח	א	כי יש לכסף מוצא ומקום לזהב יזקו	
איוב	איוב כח	ב	ברזל מעפר יקח ואבן יצוק נחושה	
איוב	איוב כח	ג	קץ שם לחשך ולכל תכלית הוא חוקר אבן אפל וצלמות	
איוב	איוב כח	ד	פרץ נחל מעם גר הנשכחים מני רגל דלו מאנוש נעו	
איוב	איוב כח	ה	ארץ ממנה יצא לחם ותחתיה נהפך כמו אש	
איוב	איוב כח	ו	מקום ספיר אבניה ועפרת זהב לו	
איוב	איוב כח	ז	נתיב לא ידעו עיט ולא שזפתו עין איה	
איוב	איוב כח	ח	לא הדריכהו בני שחץ לא עדה עליו שחל	
איוב	איוב כח	ט	בחלמיש שלח ידו הפך משרש הרים	
איוב	איוב כח	י	בצורות יארים בקע וכל יקר ראתה עינו	
איוב	איוב כח	יא	מבכי נהרות חבש ותעלמה יצא אור	
איוב	איוב כח	יב	והחכמה מאין תמצא ואי זה מקום בינה	
איוב	איוב כח	יג	לא ידע אנוש ערכה ולא תמצא בארץ החיים	
איוב	איוב כח	יד	תהום אמר לא בי היא וים אמר אין עמדי	
איוב	איוב כח	טו	לא יתן סגור תחתיה ולא ישקל כסף מחירה	
איוב	איוב כח	טז	לא תסלה בכתם אופיר בשהם יקר וספיר	
איוב	איוב כח	יז	לא יערכנה זהב וזכוכית ותמורתה כלי פז	
איוב	איוב כח	יח	ראמות וגביש לא יזכר ומשך חכמה מפנינים	
איוב	איוב כח	יט	לא יערכנה פטדת כוש בכתם טהור לא תסלה	
איוב	איוב כח	כ	והחכמה מאין תבוא ואי זה מקום בינה	
איוב	איוב כח	כא	ונעלמה מעיני כל חי ומעוף השמים נסתרה	
איוב	איוב כח	כב	אבדון ומות אמרו באזנינו שמענו שמעה	
איוב	איוב כח	כג	אלהים הבין דרכה והוא ידע את מקומה	
איוב	איוב כח	כד	כי הוא לקצות הארץ יביט תחת כל השמים יראה	
איוב	איוב כח	כה	לעשות לרוח משקל ומים תכן במדה	
איוב	איוב כח	כו	בעשתו למטר חק ודרך לחזיז קלות	
איוב	איוב כח	כז	אז ראה ויספרה הכינה וגם חקרה	
איוב	איוב כח	כח	ויאמר לאדם הן יראת אדני היא חכמה וסור מרע בינה	
איוב	איוב כט	א	ויסף איוב שאת משלו ויאמר	
איוב	איוב כט	ב	מי יתנני כירחי קדם כימי אלוה ישמרני	
איוב	איוב כט	ג	בהלו נרו עלי ראשי לאורו אלך חשך	
איוב	איוב כט	ד	כאשר הייתי בימי חרפי בסוד אלוה עלי אהלי	
איוב	איוב כט	ה	בעוד שדי עמדי סביבותי נערי	
איוב	איוב כט	ו	ברחץ הליכי בחמה וצור יצוק עמדי פלגי שמן	
איוב	איוב כט	ז	בצאתי שער עלי קרת ברחוב אכין מושבי	
איוב	איוב כט	ח	ראוני נערים ונחבאו וישישים קמו עמדו	
איוב	איוב כט	ט	שרים עצרו במלים וכף ישימו לפיהם	
איוב	איוב כט	י	קול נגידים נחבאו ולשונם לחכם דבקה	
איוב	איוב כט	יא	כי אזן שמעה ותאשרני ועין ראתה ותעידני	
איוב	איוב כט	יב	כי אמלט עני משוע ויתום ולא עזר לו	
איוב	איוב כט	יג	ברכת אבד עלי תבא ולב אלמנה ארנן	
איוב	איוב כט	יד	צדק לבשתי וילבשני כמעיל וצניף משפטי	
איוב	איוב כט	טו	עינים הייתי לעור ורגלים לפסח אני	
איוב	איוב כט	טז	אב אנכי לאביונים ורב לא ידעתי אחקרהו	
איוב	איוב כט	יז	ואשברה מתלעות עול ומשניו אשליך טרף	
איוב	איוב כט	יח	ואמר עם קני אגוע וכחול ארבה ימים	
איוב	איוב כט	יט	שרשי פתוח אלי מים וטל ילין בקצירי	
איוב	איוב כט	כ	כבודי חדש עמדי וקשתי בידי תחליף	
איוב	איוב כט	כא	לי שמעו ויחלו וידמו למו עצתי	
איוב	איוב כט	כב	אחרי דברי לא ישנו ועלימו תטף מלתי	
איוב	איוב כט	כג	ויחלו כמטר לי ופיהם פערו למלקוש	
איוב	איוב כט	כד	אשחק אלהם לא יאמינו ואור פני לא יפילון	
איוב	איוב כט	כה	אבחר דרכם ואשב ראש ואשכון כמלך בגדוד כאשר אבלים ינחם	
איוב	איוב ל	א	ועתה שחקו עלי צעירים ממני לימים אשר מאסתי אבותם לשית עם כלבי צאני	
איוב	איוב ל	ב	גם כח ידיהם למה לי עלימו אבד כלח	
איוב	איוב ל	ג	בחסר ובכפן גלמוד הערקים ציה אמש שואה ומשאה	
איוב	איוב ל	ד	הקטפים מלוח עלי שיח ושרש רתמים לחמם	
איוב	איוב ל	ה	מן גו יגרשו יריעו עלימו כגנב	
איוב	איוב ל	ו	בערוץ נחלים לשכן חרי עפר וכפים	
איוב	איוב ל	ז	בין שיחים ינהקו תחת חרול יספחו	
איוב	איוב ל	ח	בני נבל גם בני בלי שם נכאו מן הארץ	
איוב	איוב ל	ט	ועתה נגינתם הייתי ואהי להם למלה	
איוב	איוב ל	י	תעבוני רחקו מני ומפני לא חשכו רק	
איוב	איוב ל	יא	כי יתרו פתח ויענני ורסן מפני שלחו	
איוב	איוב ל	יב	על ימין פרחח יקומו רגלי שלחו ויסלו עלי ארחות אידם	
איוב	איוב ל	יג	נתסו נתיבתי להותי יעילו לא עזר למו	
איוב	איוב ל	יד	כפרץ רחב יאתיו תחת שאה התגלגלו	
איוב	איוב ל	טו	ההפך עלי בלהות תרדף כרוח נדבתי וכעב עברה ישעתי	
איוב	איוב ל	טז	ועתה עלי תשתפך נפשי יאחזוני ימי עני	
איוב	איוב ל	יז	לילה עצמי נקר מעלי וערקי לא ישכבון	
איוב	איוב ל	יח	ברב כח יתחפש לבושי כפי כתנתי יאזרני	
איוב	איוב ל	יט	הרני לחמר ואתמשל כעפר ואפר	
איוב	איוב ל	כ	אשוע אליך ולא תענני עמדתי ותתבנן בי	
איוב	איוב ל	כא	תהפך לאכזר לי בעצם ידך תשטמני	
איוב	איוב ל	כב	תשאני אל רוח תרכיבני ותמגגני תשוה	
איוב	איוב ל	כג	כי ידעתי מות תשיבני ובית מועד לכל חי	
איוב	איוב ל	כד	אך לא בעי ישלח יד אם בפידו להן שוע	
איוב	איוב ל	כה	אם לא בכיתי לקשה יום עגמה נפשי לאביון	
איוב	איוב ל	כו	כי טוב קויתי ויבא רע ואיחלה לאור ויבא אפל	
איוב	איוב ל	כז	מעי רתחו ולא דמו קדמני ימי עני	
איוב	איוב ל	כח	קדר הלכתי בלא חמה קמתי בקהל אשוע	
איוב	איוב ל	כט	אח הייתי לתנים ורע לבנות יענה	
איוב	איוב ל	ל	עורי שחר מעלי ועצמי חרה מני חרב	
איוב	איוב ל	לא	ויהי לאבל כנרי ועגבי לקול בכים	
איוב	איוב לא	א	ברית כרתי לעיני ומה אתבונן על בתולה	
איוב	איוב לא	ב	ומה חלק אלוה ממעל ונחלת שדי ממרמים	
איוב	איוב לא	ג	הלא איד לעול ונכר לפעלי און	
איוב	איוב לא	ד	הלא הוא יראה דרכי וכל צעדי יספור	
איוב	איוב לא	ה	אם הלכתי עם שוא ותחש על מרמה רגלי	
איוב	איוב לא	ו	ישקלני במאזני צדק וידע אלוה תמתי	
איוב	איוב לא	ז	אם תטה אשרי מני הדרך ואחר עיני הלך לבי ובכפי דבק מאום	
איוב	איוב לא	ח	אזרעה ואחר יאכל וצאצאי ישרשו	
איוב	איוב לא	ט	אם נפתה לבי על אשה ועל פתח רעי ארבתי	
איוב	איוב לא	י	תטחן לאחר אשתי ועליה יכרעון אחרין	
איוב	איוב לא	יא	כי הוא זמה והיא עון פלילים	
איוב	איוב לא	יב	כי אש היא עד אבדון תאכל ובכל תבואתי תשרש	
איוב	איוב לא	יג	אם אמאס משפט עבדי ואמתי ברבם עמדי	
איוב	איוב לא	יד	ומה אעשה כי יקום אל וכי יפקד מה אשיבנו	
איוב	איוב לא	טו	הלא בבטן עשני עשהו ויכננו ברחם אחד	
איוב	איוב לא	טז	אם אמנע מחפץ דלים ועיני אלמנה אכלה	
איוב	איוב לא	יז	ואכל פתי לבדי ולא אכל יתום ממנה	
איוב	איוב לא	יח	כי מנעורי גדלני כאב ומבטן אמי אנחנה	
איוב	איוב לא	יט	אם אראה אובד מבלי לבוש ואין כסות לאביון	
איוב	איוב לא	כ	אם לא ברכוני חלצו ומגז כבשי יתחמם	
איוב	איוב לא	כא	אם הניפותי על יתום ידי כי אראה בשער עזרתי	
איוב	איוב לא	כב	כתפי משכמה תפול ואזרעי מקנה תשבר	
איוב	איוב לא	כג	כי פחד אלי איד אל ומשאתו לא אוכל	
איוב	איוב לא	כד	אם שמתי זהב כסלי ולכתם אמרתי מבטחי	
איוב	איוב לא	כה	אם אשמח כי רב חילי וכי כביר מצאה ידי	
איוב	איוב לא	כו	אם אראה אור כי יהל וירח יקר הלך	
איוב	איוב לא	כז	ויפת בסתר לבי ותשק ידי לפי	
איוב	איוב לא	כח	גם הוא עון פלילי כי כחשתי לאל ממעל	
איוב	איוב לא	כט	אם אשמח בפיד משנאי והתעררתי כי מצאו רע	
איוב	איוב לא	ל	ולא נתתי לחטא חכי לשאל באלה נפשו	
איוב	איוב לא	לא	אם לא אמרו מתי אהלי מי יתן מבשרו לא נשבע	
איוב	איוב לא	לב	בחוץ לא ילין גר דלתי לארח אפתח	
איוב	איוב לא	לג	אם כסיתי כאדם פשעי לטמון בחבי עוני	
איוב	איוב לא	לד	כי אערוץ המון רבה ובוז משפחות יחתני ואדם לא אצא פתח	
איוב	איוב לא	לה	מי יתן לי שמע לי הן תוי שדי יענני וספר כתב איש ריבי	
איוב	איוב לא	לו	אם לא על שכמי אשאנו אענדנו עטרות לי	
איוב	איוב לא	לז	מספר צעדי אגידנו כמו נגיד אקרבנו	
איוב	איוב לא	לח	אם עלי אדמתי תזעק ויחד תלמיה יבכיון	
איוב	איוב לא	לט	אם כחה אכלתי בלי כסף ונפש בעליה הפחתי	
איוב	איוב לא	מ	תחת חטה יצא חוח ותחת שערה באשה תמו דברי איוב	
איוב	איוב לב	א	וישבתו שלשת האנשים האלה מענות את איוב כי הוא צדיק בעיניו	
איוב	איוב לב	ב	ויחר אף אליהוא בן ברכאל הבוזי ממשפחת רם באיוב חרה אפו על צדקו נפשו מאלהים	
איוב	איוב לב	ג	ובשלשת רעיו חרה אפו על אשר לא מצאו מענה וירשיעו את איוב	
איוב	איוב לב	ד	ואליהו חכה את איוב בדברים כי זקנים המה ממנו לימים	
איוב	איוב לב	ה	וירא אליהוא כי אין מענה בפי שלשת האנשים ויחר אפו	
איוב	איוב לב	ו	ויען אליהוא בן ברכאל הבוזי ויאמר צעיר אני לימים ואתם ישישים על כן זחלתי ואירא מחות דעי אתכם	
איוב	איוב לב	ז	אמרתי ימים ידברו ורב שנים ידיעו חכמה	
איוב	איוב לב	ח	אכן רוח היא באנוש ונשמת שדי תבינם	
איוב	איוב לב	ט	לא רבים יחכמו וזקנים יבינו משפט	
איוב	איוב לב	י	לכן אמרתי שמעה לי אחוה דעי אף אני	
איוב	איוב לב	יא	הן הוחלתי לדבריכם אזין עד תבונתיכם עד תחקרון מלין	
איוב	איוב לב	יב	ועדיכם אתבונן והנה אין לאיוב מוכיח עונה אמריו מכם	
איוב	איוב לב	יג	פן תאמרו מצאנו חכמה אל ידפנו לא איש	
איוב	איוב לב	יד	ולא ערך אלי מלין ובאמריכם לא אשיבנו	
איוב	איוב לב	טו	חתו לא ענו עוד העתיקו מהם מלים	
איוב	איוב לב	טז	והוחלתי כי לא ידברו כי עמדו לא ענו עוד	
איוב	איוב לב	יז	אענה אף אני חלקי אחוה דעי אף אני	
איוב	איוב לב	יח	כי מלתי מלים הציקתני רוח בטני	
איוב	איוב לב	יט	הנה בטני כיין לא יפתח כאבות חדשים יבקע	
איוב	איוב לב	כ	אדברה וירוח לי אפתח שפתי ואענה	
איוב	איוב לב	כא	אל נא אשא פני איש ואל אדם לא אכנה	
איוב	איוב לב	כב	כי לא ידעתי אכנה כמעט ישאני עשני	
איוב	איוב לג	א	ואולם שמע נא איוב מלי וכל דברי האזינה	
איוב	איוב לג	ב	הנה נא פתחתי פי דברה לשוני בחכי	
איוב	איוב לג	ג	ישר לבי אמרי ודעת שפתי ברור מללו	
איוב	איוב לג	ד	רוח אל עשתני ונשמת שדי תחיני	
איוב	איוב לג	ה	אם תוכל השיבני ערכה לפני התיצבה	
איוב	איוב לג	ו	הן אני כפיך לאל מחמר קרצתי גם אני	
איוב	איוב לג	ז	הנה אמתי לא תבעתך ואכפי עליך לא יכבד	
איוב	איוב לג	ח	אך אמרת באזני וקול מלין אשמע	
איוב	איוב לג	ט	זך אני בלי פשע חף אנכי ולא עון לי	
איוב	איוב לג	י	הן תנואות עלי ימצא יחשבני לאויב לו	
איוב	איוב לג	יא	ישם בסד רגלי ישמר כל ארחתי	
איוב	איוב לג	יב	הן זאת לא צדקת אענך כי ירבה אלוה מאנוש	
איוב	איוב לג	יג	מדוע אליו ריבות כי כל דבריו לא יענה	
איוב	איוב לג	יד	כי באחת ידבר אל ובשתים לא ישורנה	
איוב	איוב לג	טו	בחלום חזיון לילה בנפל תרדמה על אנשים בתנומות עלי משכב	
איוב	איוב לג	טז	אז יגלה אזן אנשים ובמסרם יחתם	
איוב	איוב לג	יז	להסיר אדם מעשה וגוה מגבר יכסה	
איוב	איוב לג	יח	יחשך נפשו מני שחת וחיתו מעבר בשלח	
איוב	איוב לג	יט	והוכח במכאוב על משכבו וריב עצמיו אתן	
איוב	איוב לג	כ	וזהמתו חיתו לחם ונפשו מאכל תאוה	
איוב	איוב לג	כא	יכל בשרו מראי ושפי עצמותיו לא ראו	
איוב	איוב לג	כב	ותקרב לשחת נפשו וחיתו לממתים	
איוב	איוב לג	כג	אם יש עליו מלאך מליץ אחד מני אלף להגיד לאדם ישרו	
איוב	איוב לג	כד	ויחננו ויאמר פדעהו מרדת שחת מצאתי כפר	
איוב	איוב לג	כה	רטפש בשרו מנער ישוב לימי עלומיו	
איוב	איוב לג	כו	יעתר אל אלוה וירצהו וירא פניו בתרועה וישב לאנוש צדקתו	
איוב	איוב לג	כז	ישר על אנשים ויאמר חטאתי וישר העויתי ולא שוה לי	
איוב	איוב לג	כח	פדה נפשי מעבר בשחת וחיתי באור תראה	
איוב	איוב לג	כט	הן כל אלה יפעל אל פעמים שלוש עם גבר	
איוב	איוב לג	ל	להשיב נפשו מני שחת לאור באור החיים	
איוב	איוב לג	לא	הקשב איוב שמע לי החרש ואנכי אדבר	
איוב	איוב לג	לב	אם יש מלין השיבני דבר כי חפצתי צדקך	
איוב	איוב לג	לג	אם אין אתה שמע לי החרש ואאלפך חכמה	
איוב	איוב לד	א	ויען אליהוא ויאמר	
איוב	איוב לד	ב	שמעו חכמים מלי וידעים האזינו לי	
איוב	איוב לד	ג	כי אזן מלין תבחן וחך יטעם לאכל	
איוב	איוב לד	ד	משפט נבחרה לנו נדעה בינינו מה טוב	
איוב	איוב לד	ה	כי אמר איוב צדקתי ואל הסיר משפטי	
איוב	איוב לד	ו	על משפטי אכזב אנוש חצי בלי פשע	
איוב	איוב לד	ז	מי גבר כאיוב ישתה לעג כמים	
איוב	איוב לד	ח	וארח לחברה עם פעלי און וללכת עם אנשי רשע	
איוב	איוב לד	ט	כי אמר לא יסכן גבר ברצתו עם אלהים	
איוב	איוב לד	י	לכן אנשי לבב שמעו לי חללה לאל מרשע ושדי מעול	
איוב	איוב לד	יא	כי פעל אדם ישלם לו וכארח איש ימצאנו	
איוב	איוב לד	יב	אף אמנם אל לא ירשיע ושדי לא יעות משפט	
איוב	איוב לד	יג	מי פקד עליו ארצה ומי שם תבל כלה	
איוב	איוב לד	יד	אם ישים אליו לבו רוחו ונשמתו אליו יאסף	
איוב	איוב לד	טו	יגוע כל בשר יחד ואדם על עפר ישוב	
איוב	איוב לד	טז	ואם בינה שמעה זאת האזינה לקול מלי	
איוב	איוב לד	יז	האף שונא משפט יחבוש ואם צדיק כביר תרשיע	
איוב	איוב לד	יח	האמר למלך בליעל רשע אל נדיבים	
איוב	איוב לד	יט	אשר לא נשא פני שרים ולא נכר שוע לפני דל כי מעשה ידיו כלם	
איוב	איוב לד	כ	רגע ימתו וחצות לילה יגעשו עם ויעברו ויסירו אביר לא ביד	
איוב	איוב לד	כא	כי עיניו על דרכי איש וכל צעדיו יראה	
איוב	איוב לד	כב	אין חשך ואין צלמות להסתר שם פעלי און	
איוב	איוב לד	כג	כי לא על איש ישים עוד להלך אל אל במשפט	
איוב	איוב לד	כד	ירע כבירים לא חקר ויעמד אחרים תחתם	
איוב	איוב לד	כה	לכן יכיר מעבדיהם והפך לילה וידכאו	
איוב	איוב לד	כו	תחת רשעים ספקם במקום ראים	
איוב	איוב לד	כז	אשר על כן סרו מאחריו וכל דרכיו לא השכילו	
איוב	איוב לד	כח	להביא עליו צעקת דל וצעקת עניים ישמע	
איוב	איוב לד	כט	והוא ישקט ומי ירשע ויסתר פנים ומי ישורנו ועל גוי ועל אדם יחד	
איוב	איוב לד	ל	ממלך אדם חנף ממקשי עם	
איוב	איוב לד	לא	כי אל אל האמר נשאתי לא אחבל	
איוב	איוב לד	לב	בלעדי אחזה אתה הרני אם עול פעלתי לא אסיף	
איוב	איוב לד	לג	המעמך ישלמנה כי מאסת כי אתה תבחר ולא אני ומה ידעת דבר	
איוב	איוב לד	לד	אנשי לבב יאמרו לי וגבר חכם שמע לי	
איוב	איוב לד	לה	איוב לא בדעת ידבר ודבריו לא בהשכיל	
איוב	איוב לד	לו	אבי יבחן איוב עד נצח על תשבת באנשי און	
איוב	איוב לד	לז	כי יסיף על חטאתו פשע בינינו יספוק וירב אמריו לאל	
איוב	איוב לה	א	ויען אליהו ויאמר	
איוב	איוב לה	ב	הזאת חשבת למשפט אמרת צדקי מאל	
איוב	איוב לה	ג	כי תאמר מה יסכן לך מה אעיל מחטאתי	
איוב	איוב לה	ד	אני אשיבך מלין ואת רעיך עמך	
איוב	איוב לה	ה	הבט שמים וראה ושור שחקים גבהו ממך	
איוב	איוב לה	ו	אם חטאת מה תפעל בו ורבו פשעיך מה תעשה לו	
איוב	איוב לה	ז	אם צדקת מה תתן לו או מה מידך יקח	
איוב	איוב לה	ח	לאיש כמוך רשעך ולבן אדם צדקתך	
איוב	איוב לה	ט	מרב עשוקים יזעיקו ישועו מזרוע רבים	
איוב	איוב לה	י	ולא אמר איה אלוה עשי נתן זמרות בלילה	
איוב	איוב לה	יא	מלפנו מבהמות ארץ ומעוף השמים יחכמנו	
איוב	איוב לה	יב	שם יצעקו ולא יענה מפני גאון רעים	
איוב	איוב לה	יג	אך שוא לא ישמע אל ושדי לא ישורנה	
איוב	איוב לה	יד	אף כי תאמר לא תשורנו דין לפניו ותחולל לו	
איוב	איוב לה	טו	ועתה כי אין פקד אפו ולא ידע בפש מאד	
איוב	איוב לה	טז	ואיוב הבל יפצה פיהו בבלי דעת מלין יכבר	
איוב	איוב לו	א	ויסף אליהוא ויאמר	
איוב	איוב לו	ב	כתר לי זעיר ואחוך כי עוד לאלוה מלים	
איוב	איוב לו	ג	אשא דעי למרחוק ולפעלי אתן צדק	
איוב	איוב לו	ד	כי אמנם לא שקר מלי תמים דעות עמך	
איוב	איוב לו	ה	הן אל כביר ולא ימאס כביר כח לב	
איוב	איוב לו	ו	לא יחיה רשע ומשפט עניים יתן	
איוב	איוב לו	ז	לא יגרע מצדיק עיניו ואת מלכים לכסא וישיבם לנצח ויגבהו	
איוב	איוב לו	ח	ואם אסורים בזקים ילכדון בחבלי עני	
איוב	איוב לו	ט	ויגד להם פעלם ופשעיהם כי יתגברו	
איוב	איוב לו	י	ויגל אזנם למוסר ויאמר כי ישבון מאון	
איוב	איוב לו	יא	אם ישמעו ויעבדו יכלו ימיהם בטוב ושניהם בנעימים	
איוב	איוב לו	יב	ואם לא ישמעו בשלח יעברו ויגועו בבלי דעת	
איוב	איוב לו	יג	וחנפי לב ישימו אף לא ישועו כי אסרם	
איוב	איוב לו	יד	תמת בנער נפשם וחיתם בקדשים	
איוב	איוב לו	טו	יחלץ עני בעניו ויגל בלחץ אזנם	
איוב	איוב לו	טז	ואף הסיתך מפי צר רחב לא מוצק תחתיה ונחת שלחנך מלא דשן	
איוב	איוב לו	יז	ודין רשע מלאת דין ומשפט יתמכו	
איוב	איוב לו	יח	כי חמה פן יסיתך בספק ורב כפר אל יטך	
איוב	איוב לו	יט	היערך שועך לא בצר וכל מאמצי כח	
איוב	איוב לו	כ	אל תשאף הלילה לעלות עמים תחתם	
איוב	איוב לו	כא	השמר אל תפן אל און כי על זה בחרת מעני	
איוב	איוב לו	כב	הן אל ישגיב בכחו מי כמהו מורה	
איוב	איוב לו	כג	מי פקד עליו דרכו ומי אמר פעלת עולה	
איוב	איוב לו	כד	זכר כי תשגיא פעלו אשר שררו אנשים	
איוב	איוב לו	כה	כל אדם חזו בו אנוש יביט מרחוק	
איוב	איוב לו	כו	הן אל שגיא ולא נדע מספר שניו ולא חקר	
איוב	איוב לו	כז	כי יגרע נטפי מים יזקו מטר לאדו	
איוב	איוב לו	כח	אשר יזלו שחקים ירעפו עלי אדם רב	
איוב	איוב לו	כט	אף אם יבין מפרשי עב תשאות סכתו	
איוב	איוב לו	ל	הן פרש עליו אורו ושרשי הים כסה	
איוב	איוב לו	לא	כי בם ידין עמים יתן אכל למכביר	
איוב	איוב לו	לב	על כפים כסה אור ויצו עליה במפגיע	
איוב	איוב לו	לג	יגיד עליו רעו מקנה אף על עולה	
איוב	איוב לז	א	אף לזאת יחרד לבי ויתר ממקומו	
איוב	איוב לז	ב	שמעו שמוע ברגז קלו והגה מפיו יצא	
איוב	איוב לז	ג	תחת כל השמים ישרהו ואורו על כנפות הארץ	
איוב	איוב לז	ד	אחריו ישאג קול ירעם בקול גאונו ולא יעקבם כי ישמע קולו	
איוב	איוב לז	ה	ירעם אל בקולו נפלאות עשה גדלות ולא נדע	
איוב	איוב לז	ו	כי לשלג יאמר הוא ארץ וגשם מטר וגשם מטרות עזו	
איוב	איוב לז	ז	ביד כל אדם יחתום לדעת כל אנשי מעשהו	
איוב	איוב לז	ח	ותבא חיה במו ארב ובמעונתיה תשכן	
איוב	איוב לז	ט	מן החדר תבוא סופה וממזרים קרה	
איוב	איוב לז	י	מנשמת אל יתן קרח ורחב מים במוצק	
איוב	איוב לז	יא	אף ברי יטריח עב יפיץ ענן אורו	
איוב	איוב לז	יב	והוא מסבות מתהפך בתחבולתו לפעלם כל אשר יצום על פני תבל ארצה	
איוב	איוב לז	יג	אם לשבט אם לארצו אם לחסד ימצאהו	
איוב	איוב לז	יד	האזינה זאת איוב עמד והתבונן נפלאות אל	
איוב	איוב לז	טו	התדע בשום אלוה עליהם והופיע אור עננו	
איוב	איוב לז	טז	התדע על מפלשי עב מפלאות תמים דעים	
איוב	איוב לז	יז	אשר בגדיך חמים בהשקט ארץ מדרום	
איוב	איוב לז	יח	תרקיע עמו לשחקים חזקים כראי מוצק	
איוב	איוב לז	יט	הודיענו מה נאמר לו לא נערך מפני חשך	
איוב	איוב לז	כ	היספר לו כי אדבר אם אמר איש כי יבלע	
איוב	איוב לז	כא	ועתה לא ראו אור בהיר הוא בשחקים ורוח עברה ותטהרם	
איוב	איוב לז	כב	מצפון זהב יאתה על אלוה נורא הוד	
איוב	איוב לז	כג	שדי לא מצאנהו שגיא כח ומשפט ורב צדקה לא יענה	
איוב	איוב לז	כד	לכן יראוהו אנשים לא יראה כל חכמי לב	
איוב	איוב לח	א	ויען יהוה את איוב מנהסערה ויאמר	
איוב	איוב לח	ב	מי זה מחשיך עצה במלין בלי דעת	
איוב	איוב לח	ג	אזר נא כגבר חלציך ואשאלך והודיעני	
איוב	איוב לח	ד	איפה היית ביסדי ארץ הגד אם ידעת בינה	
איוב	איוב לח	ה	מי שם ממדיה כי תדע או מי נטה עליה קו	
איוב	איוב לח	ו	על מה אדניה הטבעו או מי ירה אבן פנתה	
איוב	איוב לח	ז	ברן יחד כוכבי בקר ויריעו כל בני אלהים	
איוב	איוב לח	ח	ויסך בדלתים ים בגיחו מרחם יצא	
איוב	איוב לח	ט	בשומי ענן לבשו וערפל חתלתו	
איוב	איוב לח	י	ואשבר עליו חקי ואשים בריח ודלתים	
איוב	איוב לח	יא	ואמר עד פה תבוא ולא תסיף ופא ישית בגאון גליך	
איוב	איוב לח	יב	המימיך צוית בקר ידעתה שחר מקמו	
איוב	איוב לח	יג	לאחז בכנפות הארץ וינערו רשעים ממנה	
איוב	איוב לח	יד	תתהפך כחמר חותם ויתיצבו כמו לבוש	
איוב	איוב לח	טו	וימנע מרשעים אורם וזרוע רמה תשבר	
איוב	איוב לח	טז	הבאת עד נבכי ים ובחקר תהום התהלכת	
איוב	איוב לח	יז	הנגלו לך שערי מות ושערי צלמות תראה	
איוב	איוב לח	יח	התבננת עד רחבי ארץ הגד אם ידעת כלה	
איוב	איוב לח	יט	אי זה הדרך ישכן אור וחשך אי זה מקמו	
איוב	איוב לח	כ	כי תקחנו אל גבולו וכי תבין נתיבות ביתו	
איוב	איוב לח	כא	ידעת כי אז תולד ומספר ימיך רבים	
איוב	איוב לח	כב	הבאת אל אצרות שלג ואצרות ברד תראה	
איוב	איוב לח	כג	אשר חשכתי לעת צר ליום קרב ומלחמה	
איוב	איוב לח	כד	אי זה הדרך יחלק אור יפץ קדים עלי ארץ	
איוב	איוב לח	כה	מי פלג לשטף תעלה ודרך לחזיז קלות	
איוב	איוב לח	כו	להמטיר על ארץ לא איש מדבר לא אדם בו	
איוב	איוב לח	כז	להשביע שאה ומשאה ולהצמיח מצא דשא	
איוב	איוב לח	כח	היש למטר אב או מי הוליד אגלי טל	
איוב	איוב לח	כט	מבטן מי יצא הקרח וכפר שמים מי ילדו	
איוב	איוב לח	ל	כאבן מים יתחבאו ופני תהום יתלכדו	
איוב	איוב לח	לא	התקשר מעדנות כימה או משכות כסיל תפתח	
איוב	איוב לח	לב	התציא מזרות בעתו ועיש על בניה תנחם	
איוב	איוב לח	לג	הידעת חקות שמים אם תשים משטרו בארץ	
איוב	איוב לח	לד	התרים לעב קולך ושפעת מים תכסך	
איוב	איוב לח	לה	התשלח ברקים וילכו ויאמרו לך הננו	
איוב	איוב לח	לו	מי שת בטחות חכמה או מי נתן לשכוי בינה	
איוב	איוב לח	לז	מי יספר שחקים בחכמה ונבלי שמים מי ישכיב	
איוב	איוב לח	לח	בצקת עפר למוצק ורגבים ידבקו	
איוב	איוב לח	לט	התצוד ללביא טרף וחית כפירים תמלא	
איוב	איוב לח	מ	כי ישחו במעונות ישבו בסכה למו ארב	
איוב	איוב לח	מא	מי יכין לערב צידו כי ילדו אל אל ישועו יתעו לבלי אכל	
איוב	איוב לט	א	הידעת עת לדת יעלי סלע חלל אילות תשמר	
איוב	איוב לט	ב	תספר ירחים תמלאנה וידעת עת לדתנה	
איוב	איוב לט	ג	תכרענה ילדיהן תפלחנה חבליהם תשלחנה	
איוב	איוב לט	ד	יחלמו בניהם ירבו בבר יצאו ולא שבו למו	
איוב	איוב לט	ה	מי שלח פרא חפשי ומסרות ערוד מי פתח	
איוב	איוב לט	ו	אשר שמתי ערבה ביתו ומשכנותיו מלחה	
איוב	איוב לט	ז	ישחק להמון קריה תשאות נוגש לא ישמע	
איוב	איוב לט	ח	יתור הרים מרעהו ואחר כל ירוק ידרוש	
איוב	איוב לט	ט	היאבה רים עבדך אם ילין על אבוסך	
איוב	איוב לט	י	התקשר רים בתלם עבתו אם ישדד עמקים אחריך	
איוב	איוב לט	יא	התבטח בו כי רב כחו ותעזב אליו יגיעך	
איוב	איוב לט	יב	התאמין בו כי ישוב זרעך וגרנך יאסף	
איוב	איוב לט	יג	כנף רננים נעלסה אם אברה חסידה ונצה	
איוב	איוב לט	יד	כי תעזב לארץ בציה ועל עפר תחמם	
איוב	איוב לט	טו	ותשכח כי רגל תזורה וחית השדה תדושה	
איוב	איוב לט	טז	הקשיח בניה ללא לה לריק יגיעה בלי פחד	
איוב	איוב לט	יז	כי השה אלוה חכמה ולא חלק לה בבינה	
איוב	איוב לט	יח	כעת במרום תמריא תשחק לסוס ולרכבו	
איוב	איוב לט	יט	התתן לסוס גבורה התלביש צוארו רעמה	
איוב	איוב לט	כ	התרעישנו כארבה הוד נחרו אימה	
איוב	איוב לט	כא	יחפרו בעמק וישיש בכח יצא לקראת נשק	
איוב	איוב לט	כב	ישחק לפחד ולא יחת ולא ישוב מפני חרב	
איוב	איוב לט	כג	עליו תרנה אשפה להב חנית וכידון	
איוב	איוב לט	כד	ברעש ורגז יגמא ארץ ולא יאמין כי קול שופר	
איוב	איוב לט	כה	בדי שפר יאמר האח ומרחוק יריח מלחמה רעם שרים ותרועה	
איוב	איוב לט	כו	המבינתך יאבר נץ יפרש כנפו לתימן	
איוב	איוב לט	כז	אם על פיך יגביה נשר וכי ירים קנו	
איוב	איוב לט	כח	סלע ישכן ויתלנן על שן סלע ומצודה	
איוב	איוב לט	כט	משם חפר אכל למרחוק עיניו יביטו	
איוב	איוב לט	ל	ואפרחו יעלעו דם ובאשר חללים שם הוא	
איוב	איוב מ	א	ויען יהוה את איוב ויאמר	
איוב	איוב מ	ב	הרב עם שדי יסור מוכיח אלוה יעננה	
איוב	איוב מ	ג	ויען איוב את יהוה ויאמר	
איוב	איוב מ	ד	הן קלתי מה אשיבך ידי שמתי למו פי	
איוב	איוב מ	ה	אחת דברתי ולא אענה ושתים ולא אוסיף	
איוב	איוב מ	ו	ויען יהוה את איוב מנסערה ויאמר	
איוב	איוב מ	ז	אזר נא כגבר חלציך אשאלך והודיעני	
איוב	איוב מ	ח	האף תפר משפטי תרשיעני למען תצדק	
איוב	איוב מ	ט	ואם זרוע כאל לך ובקול כמהו תרעם	
איוב	איוב מ	י	עדה נא גאון וגבה והוד והדר תלבש	
איוב	איוב מ	יא	הפץ עברות אפך וראה כל גאה והשפילהו	
איוב	איוב מ	יב	ראה כל גאה הכניעהו והדך רשעים תחתם	
איוב	איוב מ	יג	טמנם בעפר יחד פניהם חבש בטמון	
איוב	איוב מ	יד	וגם אני אודך כי תושע לך ימינך	
איוב	איוב מ	טו	הנה נא בהמות אשר עשיתי עמך חציר כבקר יאכל	
איוב	איוב מ	טז	הנה נא כחו במתניו ואנו בשרירי בטנו	
איוב	איוב מ	יז	יחפץ זנבו כמו ארז גידי פחדו ישרגו	
איוב	איוב מ	יח	עצמיו אפיקי נחושה גרמיו כמטיל ברזל	
איוב	איוב מ	יט	הוא ראשית דרכי אל העשו יגש חרבו	
איוב	איוב מ	כ	כי בול הרים ישאו לו וכל חית השדה ישחקו שם	
איוב	איוב מ	כא	תחת צאלים ישכב בסתר קנה ובצה	
איוב	איוב מ	כב	יסכהו צאלים צללו יסבוהו ערבי נחל	
איוב	איוב מ	כג	הן יעשק נהר לא יחפוז יבטח כי יגיח ירדן אל פיהו	
איוב	איוב מ	כד	בעיניו יקחנו במוקשים ינקב אף	
איוב	איוב מ	כה	תמשך לויתן בחכה ובחבל תשקיע לשנו	
איוב	איוב מ	כו	התשים אגמון באפו ובחוח תקוב לחיו	
איוב	איוב מ	כז	הירבה אליך תחנונים אם ידבר אליך רכות	
איוב	איוב מ	כח	היכרת ברית עמך תקחנו לעבד עולם	
איוב	איוב מ	כט	התשחק בו כצפור ותקשרנו לנערותיך	
איוב	איוב מ	ל	יכרו עליו חברים יחצוהו בין כנענים	
איוב	איוב מ	לא	התמלא בשכות עורו ובצלצל דגים ראשו	
איוב	איוב מ	לב	שים עליו כפך זכר מלחמה אל תוסף	
איוב	איוב מא	א	הן תחלתו נכזבה הגם אל מראיו יטל	
איוב	איוב מא	ב	לא אכזר כי יעורנו ומי הוא לפני יתיצב	
איוב	איוב מא	ג	מי הקדימני ואשלם תחת כל השמים לי הוא	
איוב	איוב מא	ד	לא אחריש בדיו ודבר גבורות וחין ערכו	
איוב	איוב מא	ה	מי גלה פני לבושו בכפל רסנו מי יבוא	
איוב	איוב מא	ו	דלתי פניו מי פתח סביבות שניו אימה	
איוב	איוב מא	ז	גאוה אפיקי מגנים סגור חותם צר	
איוב	איוב מא	ח	אחד באחד יגשו ורוח לא יבוא ביניהם	
איוב	איוב מא	ט	איש באחיהו ידבקו יתלכדו ולא יתפרדו	
איוב	איוב מא	י	עטישתיו תהל אור ועיניו כעפעפי שחר	
איוב	איוב מא	יא	מפיו לפידים יהלכו כידודי אש יתמלטו	
איוב	איוב מא	יב	מנחיריו יצא עשן כדוד נפוח ואגמן	
איוב	איוב מא	יג	נפשו גחלים תלהט ולהב מפיו יצא	
איוב	איוב מא	יד	בצוארו ילין עז ולפניו תדוץ דאבה	
איוב	איוב מא	טו	מפלי בשרו דבקו יצוק עליו בל ימוט	
איוב	איוב מא	טז	לבו יצוק כמו אבן ויצוק כפלח תחתית	
איוב	איוב מא	יז	משתו יגורו אלים משברים יתחטאו	
איוב	איוב מא	יח	משיגהו חרב בלי תקום חנית מסע ושריה	
איוב	איוב מא	יט	יחשב לתבן ברזל לעץ רקבון נחושה	
איוב	איוב מא	כ	לא יבריחנו בן קשת לקש נהפכו לו אבני קלע	
איוב	איוב מא	כא	כקש נחשבו תותח וישחק לרעש כידון	
איוב	איוב מא	כב	תחתיו חדודי חרש ירפד חרוץ עלי טיט	
איוב	איוב מא	כג	ירתיח כסיר מצולה ים ישים כמרקחה	
איוב	איוב מא	כד	אחריו יאיר נתיב יחשב תהום לשיבה	
איוב	איוב מא	כה	אין על עפר משלו העשו לבלי חת	
איוב	איוב מא	כו	את כל גבה יראה הוא מלך על כל בני שחץ	
איוב	איוב מב	א	ויען איוב את יהוה ויאמר	
איוב	איוב מב	ב	ידעת כי כל תוכל ולא יבצר ממך מזמה	
איוב	איוב מב	ג	מי זה מעלים עצה בלי דעת לכן הגדתי ולא אבין נפלאות ממני ולא אדע	
איוב	איוב מב	ד	שמע נא ואנכי אדבר אשאלך והודיעני	
איוב	איוב מב	ה	לשמע אזן שמעתיך ועתה עיני ראתך	
איוב	איוב מב	ו	על כן אמאס ונחמתי על עפר ואפר	
איוב	איוב מב	ז	ויהי אחר דבר יהוה את הדברים האלה אל איוב ויאמר יהוה אל אליפז התימני חרה אפי בך ובשני רעיך כי לא דברתם אלי נכונה כעבדי איוב	
איוב	איוב מב	ח	ועתה קחו לכם שבעה פרים ושבעה אילים ולכו אל עבדי איוב והעליתם עולה בעדכם ואיוב עבדי יתפלל עליכם כי אם פניו אשא לבלתי עשות עמכם נבלה כי לא דברתם אלי נכונה כעבדי איוב	
איוב	איוב מב	ט	וילכו אליפז התימני ובלדד השוחי צפר הנעמתי ויעשו כאשר דבר אליהם יהוה וישא יהוה את פני איוב	
איוב	איוב מב	י	ויהוה שב את שבית איוב בהתפללו בעד רעהו ויסף יהוה את כל אשר לאיוב למשנה	
איוב	איוב מב	יא	ויבאו אליו כל אחיו וכל אחיתיו וכל ידעיו לפנים ויאכלו עמו לחם בביתו וינדו לו וינחמו אתו על כל הרעה אשר הביא יהוה עליו ויתנו לו איש קשיטה אחת ואיש נזם זהב אחד	
איוב	איוב מב	יב	ויהוה ברך את אחרית איוב מראשתו ויהי לו ארבעה עשר אלף צאן וששת אלפים גמלים ואלף צמד בקר ואלף אתונות	
איוב	איוב מב	יג	ויהי לו שבענה בנים ושלוש בנות	
איוב	איוב מב	יד	ויקרא שם האחת ימימה ושם השנית קציעה ושם השלישית קרן הפוך	
איוב	איוב מב	טו	ולא נמצא נשים יפות כבנות איוב בכל הארץ ויתן להם אביהם נחלה בתוך אחיהם	
איוב	איוב מב	טז	ויחי איוב אחרי זאת מאה וארבעים שנה וירא את בניו ואת בני בניו ארבעה דרות	
איוב	איוב מב	יז	וימת איוב זקן ושבע ימים	
משלי	משלי א	א	משלי שלמה בן דוד מלך ישראל	
משלי	משלי א	ב	לדעת חכמה ומוסר להבין אמרי בינה	
משלי	משלי א	ג	לקחת מוסר השכל צדק ומשפט ומישרים	
משלי	משלי א	ד	לתת לפתאים ערמה לנער דעת ומזמה	
משלי	משלי א	ה	ישמע חכם ויוסף לקח ונבון תחבלות יקנה	
משלי	משלי א	ו	להבין משל ומליצה דברי חכמים וחידתם	
משלי	משלי א	ז	יראת יהוה ראשית דעת חכמה ומוסר אוילים בזו	
משלי	משלי א	ח	שמע בני מוסר אביך ואל תטש תורת אמך	
משלי	משלי א	ט	כי לוית חן הם לראשך וענקים לגרגרתיך	
משלי	משלי א	י	בני אם יפתוך חטאים אל תבא	
משלי	משלי א	יא	אם יאמרו לכה אתנו נארבה לדם נצפנה לנקי חנם	
משלי	משלי א	יב	נבלעם כשאול חיים ותמימים כיורדי בור	
משלי	משלי א	יג	כל הון יקר נמצא נמלא בתינו שלל	
משלי	משלי א	יד	גורלך תפיל בתוכנו כיס אחד יהיה לכלנו	
משלי	משלי א	טו	בני אל תלך בדרך אתם מנע רגלך מנתיבתם	
משלי	משלי א	טז	כי רגליהם לרע ירוצו וימהרו לשפך דם	
משלי	משלי א	יז	כי חנם מזרה הרשת בעיני כל בעל כנף	
משלי	משלי א	יח	והם לדמם יארבו יצפנו לנפשתם	
משלי	משלי א	יט	כן ארחות כל בצע בצע את נפש בעליו יקח	
משלי	משלי א	כ	חכמות בחוץ תרנה ברחבות תתן קולה	
משלי	משלי א	כא	בראש המיות תקרא בפתחי שערים בעיר אמריה תאמר	
משלי	משלי א	כב	עד מתי פתים תאהבו פתי ולצים לצון חמדו להם וכסילים ישנאו דעת	
משלי	משלי א	כג	תשובו לתוכחתי הנה אביעה לכם רוחי אודיעה דברי אתכם	
משלי	משלי א	כד	יען קראתי ותמאנו נטיתי ידי ואין מקשיב	
משלי	משלי א	כה	ותפרעו כל עצתי ותוכחתי לא אביתם	
משלי	משלי א	כו	גם אני באידכם אשחק אלעג בבא פחדכם	
משלי	משלי א	כז	בבא כשאוה פחדכם ואידכם כסופה יאתה בבא עליכם צרה וצוקה	
משלי	משלי א	כח	אז יקראנני ולא אענה ישחרנני ולא ימצאנני	
משלי	משלי א	כט	תחת כי שנאו דעת ויראת יהוה לא בחרו	
משלי	משלי א	ל	לא אבו לעצתי נאצו כל תוכחתי	
משלי	משלי א	לא	ויאכלו מפרי דרכם וממעצתיהם ישבעו	
משלי	משלי א	לב	כי משובת פתים תהרגם ושלות כסילים תאבדם	
משלי	משלי א	לג	ושמע לי ישכן בטח ושאנן מפחד רעה	
משלי	משלי ב	א	בני אם תקח אמרי ומצותי תצפן אתך	
משלי	משלי ב	ב	להקשיב לחכמה אזנך תטה לבך לתבונה	
משלי	משלי ב	ג	כי אם לבינה תקרא לתבונה תתן קולך	
משלי	משלי ב	ד	אם תבקשנה ככסף וכמטמונים תחפשנה	
משלי	משלי ב	ה	אז תבין יראת יהוה ודעת אלהים תמצא	
משלי	משלי ב	ו	כי יהוה יתן חכמה מפיו דעת ותבונה	
משלי	משלי ב	ז	וצפן לישרים תושיה מגן להלכי תם	
משלי	משלי ב	ח	לנצר ארחות משפט ודרך חסידו ישמר	
משלי	משלי ב	ט	אז תבין צדק ומשפט ומישרים כל מעגל טוב	
משלי	משלי ב	י	כי תבוא חכמה בלבך ודעת לנפשך ינעם	
משלי	משלי ב	יא	מזמה תשמר עליך תבונה תנצרכה	
משלי	משלי ב	יב	להצילך מדרך רע מאיש מדבר תהפכות	
משלי	משלי ב	יג	העזבים ארחות ישר ללכת בדרכי חשך	
משלי	משלי ב	יד	השמחים לעשות רע יגילו בתהפכות רע	
משלי	משלי ב	טו	אשר ארחתיהם עקשים ונלוזים במעגלותם	
משלי	משלי ב	טז	להצילך מאשה זרה מנכריה אמריה החליקה	
משלי	משלי ב	יז	העזבת אלוף נעוריה ואת ברית אלהיה שכחה	
משלי	משלי ב	יח	כי שחה אל מות ביתה ואל רפאים מעגלתיה	
משלי	משלי ב	יט	כל באיה לא ישובון ולא ישיגו ארחות חיים	
משלי	משלי ב	כ	למען תלך בדרך טובים וארחות צדיקים תשמר	
משלי	משלי ב	כא	כי ישרים ישכנו ארץ ותמימים יותרו בה	
משלי	משלי ב	כב	ורשעים מארץ יכרתו ובוגדים יסחו ממנה	
משלי	משלי ג	א	בני תורתי אל תשכח ומצותי יצר לבך	
משלי	משלי ג	ב	כי ארך ימים ושנות חיים ושלום יוסיפו לך	
משלי	משלי ג	ג	חסד ואמת אל יעזבך קשרם על גרגרותיך כתבם על לוח לבך	
משלי	משלי ג	ד	ומצא חן ושכל טוב בעיני אלהים ואדם	
משלי	משלי ג	ה	בטח אל יהוה בכל לבך ואל בינתך אל תשען	
משלי	משלי ג	ו	בכל דרכיך דעהו והוא יישר ארחתיך	
משלי	משלי ג	ז	אל תהי חכם בעיניך ירא את יהוה וסור מרע	
משלי	משלי ג	ח	רפאות תהי לשרך ושקוי לעצמותיך	
משלי	משלי ג	ט	כבד את יהוה מהונך ומראשית כל תבואתך	
משלי	משלי ג	י	וימלאו אסמיך שבע ותירוש יקביך יפרצו	
משלי	משלי ג	יא	מוסר יהוה בני אל תמאס ואל תקץ בתוכחתו	
משלי	משלי ג	יב	כי את אשר יאהב יהוה יוכיח וכאב את בן ירצה	
משלי	משלי ג	יג	אשרי אדם מצא חכמה ואדם יפיק תבונה	
משלי	משלי ג	יד	כי טוב סחרה מסחר כסף ומחרוץ תבואתה	
משלי	משלי ג	טו	יקרה היא מפניים וכל חפציך לא ישוו בה	
משלי	משלי ג	טז	ארך ימים בימינה בשמאולה עשר וכבוד	
משלי	משלי ג	יז	דרכיה דרכי נעם וכל נתיבותיה שלום	
משלי	משלי ג	יח	עץ חיים היא למחזיקים בה ותמכיה מאשר	
משלי	משלי ג	יט	יהוה בחכמה יסד ארץ כונן שמים בתבונה	
משלי	משלי ג	כ	בדעתו תהומות נבקעו ושחקים ירעפו טל	
משלי	משלי ג	כא	בני אל ילזו מעיניך נצר תשיה ומזמה	
משלי	משלי ג	כב	ויהיו חיים לנפשך וחן לגרגרתיך	
משלי	משלי ג	כג	אז תלך לבטח דרכך ורגלך לא תגוף	
משלי	משלי ג	כד	אם תשכב לא תפחד ושכבת וערבה שנתך	
משלי	משלי ג	כה	אל תירא מפחד פתאם ומשאת רשעים כי תבא	
משלי	משלי ג	כו	כי יהוה יהיה בכסלך ושמר רגלך מלכד	
משלי	משלי ג	כז	אל תמנע טוב מבעליו בהיות לאל ידיך לעשות	
משלי	משלי ג	כח	אל תאמר לרעיך לך ושוב ומחר אתן ויש אתך	
משלי	משלי ג	כט	אל תחרש על רעך רעה והוא יושב לבטח אתך	
משלי	משלי ג	ל	אל תרוב עם אדם חנם אם לא גמלך רעה	
משלי	משלי ג	לא	אל תקנא באיש חמס ואל תבחר בכל דרכיו	
משלי	משלי ג	לב	כי תועבת יהוה נלוז ואת ישרים סודו	
משלי	משלי ג	לג	מארת יהוה בבית רשע ונוה צדיקים יברך	
משלי	משלי ג	לד	אם ללצים הוא יליץ ולעניים יתן חן	
משלי	משלי ג	לה	כבוד חכמים ינחלו וכסילים מרים קלון	
משלי	משלי ד	א	שמעו בנים מוסר אב והקשיבו לדעת בינה	
משלי	משלי ד	ב	כי לקח טוב נתתי לכם תורתי אל תעזבו	
משלי	משלי ד	ג	כי בן הייתי לאבי רך ויחיד לפני אמי	
משלי	משלי ד	ד	וירני ויאמר לי יתמך דברי לבך שמר מצותי וחיה	
משלי	משלי ד	ה	קנה חכמה קנה בינה אל תשכח ואל תט מאמרי פי	
משלי	משלי ד	ו	אל תעזבה ותשמרך אהבה ותצרך	
משלי	משלי ד	ז	ראשית חכמה קנה חכמה ובכל קנינך קנה בינה	
משלי	משלי ד	ח	סלסלה ותרוממך תכבדך כי תחבקנה	
משלי	משלי ד	ט	תתן לראשך לוית חן עטרת תפארת תמגנך	
משלי	משלי ד	י	שמע בני וקח אמרי וירבו לך שנות חיים	
משלי	משלי ד	יא	בדרך חכמה הרתיך הדרכתיך במעגלי ישר	
משלי	משלי ד	יב	בלכתך לא יצר צעדך ואם תרוץ לא תכשל	
משלי	משלי ד	יג	החזק במוסר אל תרף נצרה כי היא חייך	
משלי	משלי ד	יד	בארח רשעים אל תבא ואל תאשר בדרך רעים	
משלי	משלי ד	טו	פרעהו אל תעבר בו שטה מעליו ועבור	
משלי	משלי ד	טז	כי לא ישנו אם לא ירעו ונגזלה שנתם אם לא יכשולו	
משלי	משלי ד	יז	כי לחמו לחם רשע ויין חמסים ישתו	
משלי	משלי ד	יח	וארח צדיקים כאור נגה הולך ואור עד נכון היום	
משלי	משלי ד	יט	דרך רשעים כאפלה לא ידעו במה יכשלו	
משלי	משלי ד	כ	בני לדברי הקשיבה לאמרי הט אזנך	
משלי	משלי ד	כא	אל יליזו מעיניך שמרם בתוך לבבך	
משלי	משלי ד	כב	כי חיים הם למצאיהם ולכל בשרו מרפא	
משלי	משלי ד	כג	מכל משמר נצר לבך כי ממנו תוצאות חיים	
משלי	משלי ד	כד	הסר ממך עקשות פה ולזות שפתים הרחק ממך	
משלי	משלי ד	כה	עיניך לנכח יביטו ועפעפיך יישרו נגדך	
משלי	משלי ד	כו	פלס מעגל רגלך וכל דרכיך יכנו	
משלי	משלי ד	כז	אל תט ימין ושמאול הסר רגלך מרע	
משלי	משלי ה	א	בני לחכמתי הקשיבה לתבונתי הט אזנך	
משלי	משלי ה	ב	לשמר מזמות ודעת שפתיך ינצרו	
משלי	משלי ה	ג	כי נפת תטפנה שפתי זרה וחלק משמן חכה	
משלי	משלי ה	ד	ואחריתה מרה כלענה חדה כחרב פיות	
משלי	משלי ה	ה	רגליה ירדות מות שאול צעדיה יתמכו	
משלי	משלי ה	ו	ארח חיים פן תפלס נעו מעגלתיה לא תדע	
משלי	משלי ה	ז	ועתה בנים שמעו לי ואל תסורו מאמרי פי	
משלי	משלי ה	ח	הרחק מעליה דרכך ואל תקרב אל פתח ביתה	
משלי	משלי ה	ט	פן תתן לאחרים הודך ושנתיך לאכזרי	
משלי	משלי ה	י	פן ישבעו זרים כחך ועצביך בבית נכרי	
משלי	משלי ה	יא	ונהמת באחריתך בכלות בשרך ושארך	
משלי	משלי ה	יב	ואמרת איך שנאתי מוסר ותוכחת נאץ לבי	
משלי	משלי ה	יג	ולא שמעתי בקול מורי ולמלמדי לא הטיתי אזני	
משלי	משלי ה	יד	כמעט הייתי בכל רע בתוך קהל ועדה	
משלי	משלי ה	טו	שתה מים מבורך ונזלים מתוך בארך	
משלי	משלי ה	טז	יפוצו מעינתיך חוצה ברחבות פלגי מים	
משלי	משלי ה	יז	יהיו לך לבדך ואין לזרים אתך	
משלי	משלי ה	יח	יהי מקורך ברוך ושמח מאשת נעורך	
משלי	משלי ה	יט	אילת אהבים ויעלת חן דדיה ירוך בכל עת באהבתה תשגה תמיד	
משלי	משלי ה	כ	ולמה תשגה בני בזרה ותחבק חק נכריה	
משלי	משלי ה	כא	כי נכח עיני יהוה דרכי איש וכל מעגלתיו מפלס	
משלי	משלי ה	כב	עוונותיו ילכדנו את הרשע ובחבלי חטאתו יתמך	
משלי	משלי ה	כג	הוא ימות באין מוסר וברב אולתו ישגה	
משלי	משלי ו	א	בני אם ערבת לרעך תקעת לזר כפיך	
משלי	משלי ו	ב	נוקשת באמרי פיך נלכדת באמרי פיך	
משלי	משלי ו	ג	עשה זאת אפוא בני והנצל כי באת בכף רעך לך התרפס ורהב רעיך	
משלי	משלי ו	ד	אל תתן שנה לעיניך ותנומה לעפעפיך	
משלי	משלי ו	ה	הנצל כצבי מיד וכצפור מיד יקוש	
משלי	משלי ו	ו	לך אל נמלה עצל ראה דרכיה וחכם	
משלי	משלי ו	ז	אשר אין לה קצין שטר ומשל	
משלי	משלי ו	ח	תכין בקיץ לחמה אגרה בקציר מאכלה	
משלי	משלי ו	ט	עד מתי עצל תשכב מתי תקום משנתך	
משלי	משלי ו	י	מעט שנות מעט תנומות מעט חבק ידים לשכב	
משלי	משלי ו	יא	ובא כמהלך ראשך ומחסרך כאיש מגן	
משלי	משלי ו	יב	אדם בליעל איש און הולך עקשות פה	
משלי	משלי ו	יג	קרץ בעינו מלל ברגלו מרה באצבעתיו	
משלי	משלי ו	יד	תהפכות בלבו חרש רע בכל עת מדנים ישלח	
משלי	משלי ו	טו	על כן פתאם יבוא אידו פתע ישבר ואין מרפא	
משלי	משלי ו	טז	שש הנה שנא יהוה ושבע תועבות נפשו	
משלי	משלי ו	יז	עינים רמות לשון שקר וידים שפכות דם נקי	
משלי	משלי ו	יח	לב חרש מחשבות און רגלים ממהרות לרוץ לרעה	
משלי	משלי ו	יט	יפיח כזבים עד שקר ומשלח מדנים בין אחים	
משלי	משלי ו	כ	נצר בני מצות אביך ואל תטש תורת אמך	
משלי	משלי ו	כא	קשרם על לבך תמיד ענדם על גרגרתך	
משלי	משלי ו	כב	בהתהלכך תנחה אתך בשכבך תשמר עליך והקיצות היא תשיחך	
משלי	משלי ו	כג	כי נר מצוה ותורה אור ודרך חיים תוכחות מוסר	
משלי	משלי ו	כד	לשמרך מאשת רע מחלקת לשון נכריה	
משלי	משלי ו	כה	אל תחמד יפיה בלבבך ואל תקחך בעפעפיה	
משלי	משלי ו	כו	כי בעד אשה זונה עד ככר לחם ואשת איש נפש יקרה תצוד	
משלי	משלי ו	כז	היחתה איש אש בחיקו ובגדיו לא תשרפנה	
משלי	משלי ו	כח	אם יהלך איש על הגחלים ורגליו לא תכוינה	
משלי	משלי ו	כט	כן הבא אל אשת רעהו לא ינקה כל הנגע בה	
משלי	משלי ו	ל	לא יבוזו לגנב כי יגנוב למלא נפשו כי ירעב	
משלי	משלי ו	לא	ונמצא ישלם שבעתים את כל הון ביתו יתן	
משלי	משלי ו	לב	נאף אשה חסר לב משחית נפשו הוא יעשנה	
משלי	משלי ו	לג	נגע וקלון ימצא וחרפתו לא תמחה	
משלי	משלי ו	לד	כי קנאה חמת גבר ולא יחמול ביום נקם	
משלי	משלי ו	לה	לא ישא פני כל כפר ולא יאבה כי תרבה שחד	
משלי	משלי ז	א	בני שמר אמרי ומצותי תצפן אתך	
משלי	משלי ז	ב	שמר מצותי וחיה ותורתי כאישון עיניך	
משלי	משלי ז	ג	קשרם על אצבעתיך כתבם על לוח לבך	
משלי	משלי ז	ד	אמר לחכמה אחתי את ומדע לבינה תקרא	
משלי	משלי ז	ה	לשמרך מאשה זרה מנכריה אמריה החליקה	
משלי	משלי ז	ו	כי בחלון ביתי בעד אשנבי נשקפתי	
משלי	משלי ז	ז	וארא בפתאים אבינה בבנים נער חסר לב	
משלי	משלי ז	ח	עבר בשוק אצל פנה ודרך ביתה יצעד	
משלי	משלי ז	ט	בנשף בערב יום באישון לילה ואפלה	
משלי	משלי ז	י	והנה אשה לקראתו שית זונה ונצרת לב	
משלי	משלי ז	יא	המיה היא וסררת בביתה לא ישכנו רגליה	
משלי	משלי ז	יב	פעם בחוץ פעם ברחבות ואצל כל פנה תארב	
משלי	משלי ז	יג	והחזיקה בו ונשקה לו העזה פניה ותאמר לו	
משלי	משלי ז	יד	זבחי שלמים עלי היום שלמתי נדרי	
משלי	משלי ז	טו	על כן יצאתי לקראתך לשחר פניך ואמצאך	
משלי	משלי ז	טז	מרבדים רבדתי ערשי חטבות אטון מצרים	
משלי	משלי ז	יז	נפתי משכבי מר אהלים וקנמון	
משלי	משלי ז	יח	לכה נרוה דדים עד הבקר נתעלסה באהבים	
משלי	משלי ז	יט	כי אין האיש בביתו הלך בדרך מרחוק	
משלי	משלי ז	כ	צרור הכסף לקח בידו ליום הכסא יבא ביתו	
משלי	משלי ז	כא	הטתו ברב לקחה בחלק שפתיה תדיחנו	
משלי	משלי ז	כב	הולך אחריה פתאם כשור אל טבח יבוא וכעכס אל מוסר אויל	
משלי	משלי ז	כג	עד יפלח חץ כבדו כמהר צפור אל פח ולא ידע כי בנפשו הוא	
משלי	משלי ז	כד	ועתה בנים שמעו לי והקשיבו לאמרי פי	
משלי	משלי ז	כה	אל ישט אל דרכיה לבך אל תתע בנתיבותיה	
משלי	משלי ז	כו	כי רבים חללים הפילה ועצמים כל הרגיה	
משלי	משלי ז	כז	דרכי שאול ביתה ירדות אל חדרי מות	
משלי	משלי ח	א	הלא חכמה תקרא ותבונה תתן קולה	
משלי	משלי ח	ב	בראש מרומים עלי דרך בית נתיבות נצבה	
משלי	משלי ח	ג	ליד שערים לפי קרת מבוא פתחים תרנה	
משלי	משלי ח	ד	אליכם אישים אקרא וקולי אל בני אדם	
משלי	משלי ח	ה	הבינו פתאים ערמה וכסילים הבינו לב	
משלי	משלי ח	ו	שמעו כי נגידים אדבר ומפתח שפתי מישרים	
משלי	משלי ח	ז	כי אמת יהגה חכי ותועבת שפתי רשע	
משלי	משלי ח	ח	בצדק כל אמרי פי אין בהם נפתל ועקש	
משלי	משלי ח	ט	כלם נכחים למבין וישרים למצאי דעת	
משלי	משלי ח	י	קחו מוסרי ואל כסף ודעת מחרוץ נבחר	
משלי	משלי ח	יא	כי טובה חכמה מפנינים וכל חפצים לא ישוו בה	
משלי	משלי ח	יב	אני חכמה שכנתי ערמה ודעת מזמות אמצא	
משלי	משלי ח	יג	יראת יהוה שנאת רע גאה וגאון ודרך רע ופי תהפכות שנאתי	
משלי	משלי ח	יד	לי עצה ותושיה אני בינה לי גבורה	
משלי	משלי ח	טו	בי מלכים ימלכו ורוזנים יחקקו צדק	
משלי	משלי ח	טז	בי שרים ישרו ונדיבים כל שפטי צדק	
משלי	משלי ח	יז	אני אהביה אהב ומשחרי ימצאנני	
משלי	משלי ח	יח	עשר וכבוד אתי הון עתק וצדקה	
משלי	משלי ח	יט	טוב פריי מחרוץ ומפז ותבואתי מכסף נבחר	
משלי	משלי ח	כ	בארח צדקה אהלך בתוך נתיבות משפט	
משלי	משלי ח	כא	להנחיל אהבי יש ואצרתיהם אמלא	
משלי	משלי ח	כב	יהוה קנני ראשית דרכו קדם מפעליו מאז	
משלי	משלי ח	כג	מעולם נסכתי מראש מקדמי ארץ	
משלי	משלי ח	כד	באין תהמות חוללתי באין מעינות נכבדי מים	
משלי	משלי ח	כה	בטרם הרים הטבעו לפני גבעות חוללתי	
משלי	משלי ח	כו	עד לא עשה ארץ וחוצות וראש עפרות תבל	
משלי	משלי ח	כז	בהכינו שמים שם אני בחוקו חוג על פני תהום	
משלי	משלי ח	כח	באמצו שחקים ממעל בעזוז עינות תהום	
משלי	משלי ח	כט	בשומו לים חקו ומים לא יעברו פיו בחוקו מוסדי ארץ	
משלי	משלי ח	ל	ואהיה אצלו אמון ואהיה שעשעים יום יום משחקת לפניו בכל עת	
משלי	משלי ח	לא	משחקת בתבל ארצו ושעשעי את בני אדם	
משלי	משלי ח	לב	ועתה בנים שמעו לי ואשרי דרכי ישמרו	
משלי	משלי ח	לג	שמעו מוסר וחכמו ואל תפרעו	
משלי	משלי ח	לד	אשרי אדם שמע לי לשקד על דלתתי יום יום לשמר מזוזת פתחי	
משלי	משלי ח	לה	כי מצאי מצאי חיים ויפק רצון מיהוה	
משלי	משלי ח	לו	וחטאי חמס נפשו כל משנאי אהבו מות	
משלי	משלי ט	א	חכמות בנתה ביתה חצבה עמודיה שבעה	
משלי	משלי ט	ב	טבחה טבחה מסכה יינה אף ערכה שלחנה	
משלי	משלי ט	ג	שלחה נערתיה תקרא על גפי מרמי קרת	
משלי	משלי ט	ד	מי פתי יסר הנה חסר לב אמרה לו	
משלי	משלי ט	ה	לכו לחמו בלחמי ושתו ביין מסכתי	
משלי	משלי ט	ו	עזבו פתאים וחיו ואשרו בדרך בינה	
משלי	משלי ט	ז	יסר לץ לקח לו קלון ומוכיח לרשע מומו	
משלי	משלי ט	ח	אל תוכח לץ פן ישנאך הוכח לחכם ויאהבך	
משלי	משלי ט	ט	תן לחכם ויחכם עוד הודע לצדיק ויוסף לקח	
משלי	משלי ט	י	תחלת חכמה יראת יהוה ודעת קדשים בינה	
משלי	משלי ט	יא	כי בי ירבו ימיך ויוסיפו לך שנות חיים	
משלי	משלי ט	יב	אם חכמת חכמת לך ולצת לבדך תשא	
משלי	משלי ט	יג	אשת כסילות המיה פתיות ובל ידעה מה	
משלי	משלי ט	יד	וישבה לפתח ביתה על כסא מרמי קרת	
משלי	משלי ט	טו	לקרא לעברי דרך המישרים ארחותם	
משלי	משלי ט	טז	מי פתי יסר הנה וחסר לב ואמרה לו	
משלי	משלי ט	יז	מים גנובים ימתקו ולחם סתרים ינעם	
משלי	משלי ט	יח	ולא ידע כי רפאים שם בעמקי שאול קראיה	
משלי	משלי י	א	משלי שלמה בן חכם ישמח אב ובן כסיל תוגת אמו	
משלי	משלי י	ב	לא יועילו אוצרות רשע וצדקה תציל ממות	
משלי	משלי י	ג	לא ירעיב יהוה נפש צדיק והות רשעים יהדף	
משלי	משלי י	ד	ראש עשה כף רמיה ויד חרוצים תעשיר	
משלי	משלי י	ה	אגר בקיץ בן משכיל נרדם בקציר בן מביש	
משלי	משלי י	ו	ברכות לראש צדיק ופי רשעים יכסה חמס	
משלי	משלי י	ז	זכר צדיק לברכה ושם רשעים ירקב	
משלי	משלי י	ח	חכם לב יקח מצות ואויל שפתים ילבט	
משלי	משלי י	ט	הולך בתם ילך בטח ומעקש דרכיו יודע	
משלי	משלי י	י	קרץ עין יתן עצבת ואויל שפתים ילבט	
משלי	משלי י	יא	מקור חיים פי צדיק ופי רשעים יכסה חמס	
משלי	משלי י	יב	שנאה תעורר מדנים ועל כל פשעים תכסה אהבה	
משלי	משלי י	יג	בשפתי נבון תמצא חכמה ושבט לגו חסר לב	
משלי	משלי י	יד	חכמים יצפנו דעת ופי אויל מחתה קרבה	
משלי	משלי י	טו	הון עשיר קרית עזו מחתת דלים רישם	
משלי	משלי י	טז	פעלת צדיק לחיים תבואת רשע לחטאת	
משלי	משלי י	יז	ארח לחיים שומר מוסר ועוזב תוכחת מתעה	
משלי	משלי י	יח	מכסה שנאה שפתי שקר ומוצא דבה הוא כסיל	
משלי	משלי י	יט	ברב דברים לא יחדל פשע וחשך שפתיו משכיל	
משלי	משלי י	כ	כסף נבחר לשון צדיק לב רשעים כמעט	
משלי	משלי י	כא	שפתי צדיק ירעו רבים ואוילים בחסר לב ימותו	
משלי	משלי י	כב	ברכת יהוה היא תעשיר ולא יוסף עצב עמה	
משלי	משלי י	כג	כשחוק לכסיל עשות זמה וחכמה לאיש תבונה	
משלי	משלי י	כד	מגורת רשע היא תבואנו ותאות צדיקים יתן	
משלי	משלי י	כה	כעבור סופה ואין רשע וצדיק יסוד עולם	
משלי	משלי י	כו	כחמץ לשנים וכעשן לעינים כן העצל לשלחיו	
משלי	משלי י	כז	יראת יהוה תוסיף ימים ושנות רשעים תקצרנה	
משלי	משלי י	כח	תוחלת צדיקים שמחה ותקות רשעים תאבד	
משלי	משלי י	כט	מעוז לתם דרך יהוה ומחתה לפעלי און	
משלי	משלי י	ל	צדיק לעולם בל ימוט ורשעים לא ישכנו ארץ	
משלי	משלי י	לא	פי צדיק ינוב חכמה ולשון תהפכות תכרת	
משלי	משלי י	לב	שפתי צדיק ידעון רצון ופי רשעים תהפכות	
משלי	משלי יא	א	מאזני מרמה תועבת יהוה ואבן שלמה רצונו	
משלי	משלי יא	ב	בא זדון ויבא קלון ואת צנועים חכמה	
משלי	משלי יא	ג	תמת ישרים תנחם וסלף בוגדים ושדם	
משלי	משלי יא	ד	לא יועיל הון ביום עברה וצדקה תציל ממות	
משלי	משלי יא	ה	צדקת תמים תישר דרכו וברשעתו יפל רשע	
משלי	משלי יא	ו	צדקת ישרים תצילם ובהות בגדים ילכדו	
משלי	משלי יא	ז	במות אדם רשע תאבד תקוה ותוחלת אונים אבדה	
משלי	משלי יא	ח	צדיק מצרה נחלץ ויבא רשע תחתיו	
משלי	משלי יא	ט	בפה חנף ישחת רעהו ובדעת צדיקים יחלצו	
משלי	משלי יא	י	בטוב צדיקים תעלץ קריה ובאבד רשעים רנה	
משלי	משלי יא	יא	בברכת ישרים תרום קרת ובפי רשעים תהרס	
משלי	משלי יא	יב	בז לרעהו חסר לב ואיש תבונות יחריש	
משלי	משלי יא	יג	הולך רכיל מגלה סוד ונאמן רוח מכסה דבר	
משלי	משלי יא	יד	באין תחבלות יפל עם ותשועה ברב יועץ	
משלי	משלי יא	טו	רע ירוע כי ערב זר ושנא תקעים בוטח	
משלי	משלי יא	טז	אשת חן תתמך כבוד ועריצים יתמכו עשר	
משלי	משלי יא	יז	גמל נפשו איש חסד ועכר שארו אכזרי	
משלי	משלי יא	יח	רשע עשה פעלת שקר וזרע צדקה שכר אמת	
משלי	משלי יא	יט	כן צדקה לחיים ומרדף רעה למותו	
משלי	משלי יא	כ	תועבת יהוה עקשי לב ורצונו תמימי דרך	
משלי	משלי יא	כא	יד ליד לא ינקה רע וזרע צדיקים נמלט	
משלי	משלי יא	כב	נזם זהב באף חזיר אשה יפה וסרת טעם	
משלי	משלי יא	כג	תאות צדיקים אך טוב תקות רשעים עברה	
משלי	משלי יא	כד	יש מפזר ונוסף עוד וחושך מישר אך למחסור	
משלי	משלי יא	כה	נפש ברכה תדשן ומרוה גם הוא יורא	
משלי	משלי יא	כו	מנע בר יקבהו לאום וברכה לראש משביר	
משלי	משלי יא	כז	שחר טוב יבקש רצון ודרש רעה תבואנו	
משלי	משלי יא	כח	בוטח בעשרו הוא יפל וכעלה צדיקים יפרחו	
משלי	משלי יא	כט	עוכר ביתו ינחל רוח ועבד אויל לחכם לב	
משלי	משלי יא	ל	פרי צדיק עץ חיים ולקח נפשות חכם	
משלי	משלי יא	לא	הן צדיק בארץ ישלם אף כי רשע וחוטא	
משלי	משלי יב	א	אהב מוסר אהב דעת ושנא תוכחת בער	
משלי	משלי יב	ב	טוב יפיק רצון מיהוה ואיש מזמות ירשיע	
משלי	משלי יב	ג	לא יכון אדם ברשע ושרש צדיקים בל ימוט	
משלי	משלי יב	ד	אשת חיל עטרת בעלה וכרקב בעצמותיו מבישה	
משלי	משלי יב	ה	מחשבות צדיקים משפט תחבלות רשעים מרמה	
משלי	משלי יב	ו	דברי רשעים ארב דם ופי ישרים יצילם	
משלי	משלי יב	ז	הפוך רשעים ואינם ובית צדיקים יעמד	
משלי	משלי יב	ח	לפי שכלו יהלל איש ונעוה לב יהיה לבוז	
משלי	משלי יב	ט	טוב נקלה ועבד לו ממתכבד וחסר לחם	
משלי	משלי יב	י	יודע צדיק נפש בהמתו ורחמי רשעים אכזרי	
משלי	משלי יב	יא	עבד אדמתו ישבע לחם ומרדף ריקים חסר לב	
משלי	משלי יב	יב	חמד רשע מצוד רעים ושרש צדיקים יתן	
משלי	משלי יב	יג	בפשע שפתים מוקש רע ויצא מצרה צדיק	
משלי	משלי יב	יד	מפרי פי איש ישבע טוב וגמול ידי אדם ישוב לו	
משלי	משלי יב	טו	דרך אויל ישר בעיניו ושמע לעצה חכם	
משלי	משלי יב	טז	אויל ביום יודע כעסו וכסה קלון ערום	
משלי	משלי יב	יז	יפיח אמונה יגיד צדק ועד שקרים מרמה	
משלי	משלי יב	יח	יש בוטה כמדקרות חרב ולשון חכמים מרפא	
משלי	משלי יב	יט	שפת אמת תכון לעד ועד ארגיעה לשון שקר	
משלי	משלי יב	כ	מרמה בלב חרשי רע וליעצי שלום שמחה	
משלי	משלי יב	כא	לא יאנה לצדיק כל און ורשעים מלאו רע	
משלי	משלי יב	כב	תועבת יהוה שפתי שקר ועשי אמונה רצונו	
משלי	משלי יב	כג	אדם ערום כסה דעת ולב כסילים יקרא אולת	
משלי	משלי יב	כד	יד חרוצים תמשול ורמיה תהיה למס	
משלי	משלי יב	כה	דאגה בלב איש ישחנה ודבר טוב ישמחנה	
משלי	משלי יב	כו	יתר מרעהו צדיק ודרך רשעים תתעם	
משלי	משלי יב	כז	לא יחרך רמיה צידו והון אדם יקר חרוץ	
משלי	משלי יב	כח	בארח צדקה חיים ודרך נתיבה אל מות	
משלי	משלי יג	א	בן חכם מוסר אב ולץ לא שמע גערה	
משלי	משלי יג	ב	מפרי פי איש יאכל טוב ונפש בגדים חמס	
משלי	משלי יג	ג	נצר פיו שמר נפשו פשק שפתיו מחתה לו	
משלי	משלי יג	ד	מתאוה ואין נפשו עצל ונפש חרצים תדשן	
משלי	משלי יג	ה	דבר שקר ישנא צדיק ורשע יבאיש ויחפיר	
משלי	משלי יג	ו	צדקה תצר תם דרך ורשעה תסלף חטאת	
משלי	משלי יג	ז	יש מתעשר ואין כל מתרושש והון רב	
משלי	משלי יג	ח	כפר נפש איש עשרו ורש לא שמע גערה	
משלי	משלי יג	ט	אור צדיקים ישמח ונר רשעים ידעך	
משלי	משלי יג	י	רק בזדון יתן מצה ואת נועצים חכמה	
משלי	משלי יג	יא	הון מהבל ימעט וקבץ על יד ירבה	
משלי	משלי יג	יב	תוחלת ממשכה מחלה לב ועץ חיים תאוה באה	
משלי	משלי יג	יג	בז לדבר יחבל לו וירא מצוה הוא ישלם	
משלי	משלי יג	יד	תורת חכם מקור חיים לסור ממקשי מות	
משלי	משלי יג	טו	שכל טוב יתן חן ודרך בגדים איתן	
משלי	משלי יג	טז	כל ערום יעשה בדעת וכסיל יפרש אולת	
משלי	משלי יג	יז	מלאך רשע יפל ברע וציר אמונים מרפא	
משלי	משלי יג	יח	ריש וקלון פורע מוסר ושומר תוכחת יכבד	
משלי	משלי יג	יט	תאוה נהיה תערב לנפש ותועבת כסילים סור מרע	
משלי	משלי יג	כ	הלוך את חכמים וחכם ורעה כסילים ירוע	
משלי	משלי יג	כא	חטאים תרדף רעה ואת צדיקים ישלם טוב	
משלי	משלי יג	כב	טוב ינחיל בני בנים וצפון לצדיק חיל חוטא	
משלי	משלי יג	כג	רב אכל ניר ראשים ויש נספה בלא משפט	
משלי	משלי יג	כד	חושך שבטו שונא בנו ואהבו שחרו מוסר	
משלי	משלי יג	כה	צדיק אכל לשבע נפשו ובטן רשעים תחסר	
משלי	משלי יד	א	חכמות נשים בנתה ביתה ואולת בידיה תהרסנו	
משלי	משלי יד	ב	הולך בישרו ירא יהוה ונלוז דרכיו בוזהו	
משלי	משלי יד	ג	בפי אויל חטר גאוה ושפתי חכמים תשמורם	
משלי	משלי יד	ד	באין אלפים אבוס בר ורב תבואות בכח שור	
משלי	משלי יד	ה	עד אמונים לא יכזב ויפיח כזבים עד שקר	
משלי	משלי יד	ו	בקש לץ חכמה ואין ודעת לנבון נקל	
משלי	משלי יד	ז	לך מנגד לאיש כסיל ובל ידעת שפתי דעת	
משלי	משלי יד	ח	חכמת ערום הבין דרכו ואולת כסילים מרמה	
משלי	משלי יד	ט	אולים יליץ אשם ובין ישרים רצון	
משלי	משלי יד	י	לב יודע מרת נפשו ובשמחתו לא יתערב זר	
משלי	משלי יד	יא	בית רשעים ישמד ואהל ישרים יפריח	
משלי	משלי יד	יב	יש דרך ישר לפני איש ואחריתה דרכי מות	
משלי	משלי יד	יג	גם בשחוק יכאב לב ואחריתה שמחה תוגה	
משלי	משלי יד	יד	מדרכיו ישבע סוג לב ומעליו איש טוב	
משלי	משלי יד	טו	פתי יאמין לכל דבר וערום יבין לאשרו	
משלי	משלי יד	טז	חכם ירא וסר מרע וכסיל מתעבר ובוטח	
משלי	משלי יד	יז	קצר אפים יעשה אולת ואיש מזמות ישנא	
משלי	משלי יד	יח	נחלו פתאים אולת וערומים יכתרו דעת	
משלי	משלי יד	יט	שחו רעים לפני טובים ורשעים על שערי צדיק	
משלי	משלי יד	כ	גם לרעהו ישנא רש ואהבי עשיר רבים	
משלי	משלי יד	כא	בז לרעהו חוטא ומחונן עניים אשריו	
משלי	משלי יד	כב	הלוא יתעו חרשי רע וחסד ואמת חרשי טוב	
משלי	משלי יד	כג	בכל עצב יהיה מותר ודבר שפתים אך למחסור	
משלי	משלי יד	כד	עטרת חכמים עשרם אולת כסילים אולת	
משלי	משלי יד	כה	מציל נפשות עד אמת ויפח כזבים מרמה	
משלי	משלי יד	כו	ביראת יהוה מבטח עז ולבניו יהיה מחסה	
משלי	משלי יד	כז	יראת יהוה מקור חיים לסור ממקשי מות	
משלי	משלי יד	כח	ברב עם הדרת מלך ובאפס לאם מחתת רזון	
משלי	משלי יד	כט	ארך אפים רב תבונה וקצר רוח מרים אולת	
משלי	משלי יד	ל	חיי בשרים לב מרפא ורקב עצמות קנאה	
משלי	משלי יד	לא	עשק דל חרף עשהו ומכבדו חנן אביון	
משלי	משלי יד	לב	ברעתו ידחה רשע וחסה במותו צדיק	
משלי	משלי יד	לג	בלב נבון תנוח חכמה ובקרב כסילים תודע	
משלי	משלי יד	לד	צדקה תרומם גוי וחסד לאמים חטאת	
משלי	משלי יד	לה	רצון מלך לעבד משכיל ועברתו תהיה מביש	
משלי	משלי טו	א	מענה רך ישיב חמה ודבר עצב יעלה אף	
משלי	משלי טו	ב	לשון חכמים תיטיב דעת ופי כסילים יביע אולת	
משלי	משלי טו	ג	בכל מקום עיני יהוה צפות רעים וטובים	
משלי	משלי טו	ד	מרפא לשון עץ חיים וסלף בה שבר ברוח	
משלי	משלי טו	ה	אויל ינאץ מוסר אביו ושמר תוכחת יערם	
משלי	משלי טו	ו	בית צדיק חסן רב ובתבואת רשע נעכרת	
משלי	משלי טו	ז	שפתי חכמים יזרו דעת ולב כסילים לא כן	
משלי	משלי טו	ח	זבח רשעים תועבת יהוה ותפלת ישרים רצונו	
משלי	משלי טו	ט	תועבת יהוה דרך רשע ומרדף צדקה יאהב	
משלי	משלי טו	י	מוסר רע לעזב ארח שונא תוכחת ימות	
משלי	משלי טו	יא	שאול ואבדון נגד יהוה אף כי לבות בני אדם	
משלי	משלי טו	יב	לא יאהב לץ הוכח לו אל חכמים לא ילך	
משלי	משלי טו	יג	לב שמח ייטב פנים ובעצבת לב רוח נכאה	
משלי	משלי טו	יד	לב נבון יבקש דעת ופני כסילים ירעה אולת	
משלי	משלי טו	טו	כל ימי עני רעים וטוב לב משתה תמיד	
משלי	משלי טו	טז	טוב מעט ביראת יהוה מאוצר רב ומהומה בו	
משלי	משלי טו	יז	טוב ארחת ירק ואהבה שם משור אבוס ושנאה בו	
משלי	משלי טו	יח	איש חמה יגרה מדון וארך אפים ישקיט ריב	
משלי	משלי טו	יט	דרך עצל כמשכת חדק וארח ישרים סללה	
משלי	משלי טו	כ	בן חכם ישמח אב וכסיל אדם בוזה אמו	
משלי	משלי טו	כא	אולת שמחה לחסר לב ואיש תבונה יישר לכת	
משלי	משלי טו	כב	הפר מחשבות באין סוד וברב יועצים תקום	
משלי	משלי טו	כג	שמחה לאיש במענה פיו ודבר בעתו מה טוב	
משלי	משלי טו	כד	ארח חיים למעלה למשכיל למען סור משאול מטה	
משלי	משלי טו	כה	בית גאים יסח יהוה ויצב גבול אלמנה	
משלי	משלי טו	כו	תועבת יהוה מחשבות רע וטהרים אמרי נעם	
משלי	משלי טו	כז	עכר ביתו בוצע בצע ושונא מתנת יחיה	
משלי	משלי טו	כח	לב צדיק יהגה לענות ופי רשעים יביע רעות	
משלי	משלי טו	כט	רחוק יהוה מרשעים ותפלת צדיקים ישמע	
משלי	משלי טו	ל	מאור עינים ישמח לב שמועה טובה תדשן עצם	
משלי	משלי טו	לא	אזן שמעת תוכחת חיים בקרב חכמים תלין	
משלי	משלי טו	לב	פורע מוסר מואס נפשו ושומע תוכחת קונה לב	
משלי	משלי טו	לג	יראת יהוה מוסר חכמה ולפני כבוד ענוה	
משלי	משלי טז	א	לאדם מערכי לב ומיהוה מענה לשון	
משלי	משלי טז	ב	כל דרכי איש זך בעיניו ותכן רוחות יהוה	
משלי	משלי טז	ג	גל אל יהוה מעשיך ויכנו מחשבתיך	
משלי	משלי טז	ד	כל פעל יהוה למענהו וגם רשע ליום רעה	
משלי	משלי טז	ה	תועבת יהוה כל גבה לב יד ליד לא ינקה	
משלי	משלי טז	ו	בחסד ואמת יכפר עון וביראת יהוה סור מרע	
משלי	משלי טז	ז	ברצות יהוה דרכי איש גם אויביו ישלם אתו	
משלי	משלי טז	ח	טוב מעט בצדקה מרב תבואות בלא משפט	
משלי	משלי טז	ט	לב אדם יחשב דרכו ויהוה יכין צעדו	
משלי	משלי טז	י	קסם על שפתי מלך במשפט לא ימעל פיו	
משלי	משלי טז	יא	פלס ומאזני משפט ליהוה מעשהו כל אבני כיס	
משלי	משלי טז	יב	תועבת מלכים עשות רשע כי בצדקה יכון כסא	
משלי	משלי טז	יג	רצון מלכים שפתי צדק ודבר ישרים יאהב	
משלי	משלי טז	יד	חמת מלך מלאכי מות ואיש חכם יכפרנה	
משלי	משלי טז	טו	באור פני מלך חיים ורצונו כעב מלקוש	
משלי	משלי טז	טז	קנה חכמה מה טוב מחרוץ וקנות בינה נבחר מכסף	
משלי	משלי טז	יז	מסלת ישרים סור מרע שמר נפשו נצר דרכו	
משלי	משלי טז	יח	לפני שבר גאון ולפני כשלון גבה רוח	
משלי	משלי טז	יט	טוב שפל רוח את עניים מחלק שלל את גאים	
משלי	משלי טז	כ	משכיל על דבר ימצא טוב ובוטח ביהוה אשריו	
משלי	משלי טז	כא	לחכם לב יקרא נבון ומתק שפתים יסיף לקח	
משלי	משלי טז	כב	מקור חיים שכל בעליו ומוסר אולים אולת	
משלי	משלי טז	כג	לב חכם ישכיל פיהו ועל שפתיו יסיף לקח	
משלי	משלי טז	כד	צוף דבש אמרי נעם מתוק לנפש ומרפא לעצם	
משלי	משלי טז	כה	יש דרך ישר לפני איש ואחריתה דרכי מות	
משלי	משלי טז	כו	נפש עמל עמלה לו כי אכף עליו פיהו	
משלי	משלי טז	כז	איש בליעל כרה רעה ועל שפתיו כאש צרבת	
משלי	משלי טז	כח	איש תהפכות ישלח מדון ונרגן מפריד אלוף	
משלי	משלי טז	כט	איש חמס יפתה רעהו והוליכו בדרך לא טוב	
משלי	משלי טז	ל	עצה עיניו לחשב תהפכות קרץ שפתיו כלה רעה	
משלי	משלי טז	לא	עטרת תפארת שיבה בדרך צדקה תמצא	
משלי	משלי טז	לב	טוב ארך אפים מגבור ומשל ברוחו מלכד עיר	
משלי	משלי טז	לג	בחיק יוטל את הגורל ומיהוה כל משפטו	
משלי	משלי יז	א	טוב פת חרבה ושלוה בה מבית מלא זבחי ריב	
משלי	משלי יז	ב	עבד משכיל ימשל בבן מביש ובתוך אחים יחלק נחלה	
משלי	משלי יז	ג	מצרף לכסף וכור לזהב ובחן לבות יהוה	
משלי	משלי יז	ד	מרע מקשיב על שפת און שקר מזין על לשון הות	
משלי	משלי יז	ה	לעג לרש חרף עשהו שמח לאיד לא ינקה	
משלי	משלי יז	ו	עטרת זקנים בני בנים ותפארת בנים אבותם	
משלי	משלי יז	ז	לא נאוה לנבל שפת יתר אף כי לנדיב שפת שקר	
משלי	משלי יז	ח	אבן חן השחד בעיני בעליו אל כל אשר יפנה ישכיל	
משלי	משלי יז	ט	מכסה פשע מבקש אהבה ושנה בדבר מפריד אלוף	
משלי	משלי יז	י	תחת גערה במבין מהכות כסיל מאה	
משלי	משלי יז	יא	אך מרי יבקש רע ומלאך אכזרי ישלח בו	
משלי	משלי יז	יב	פגוש דב שכול באיש ואל כסיל באולתו	
משלי	משלי יז	יג	משיב רעה תחת טובה לא תמיש רעה מביתו	
משלי	משלי יז	יד	פוטר מים ראשית מדון ולפני התגלע הריב נטוש	
משלי	משלי יז	טו	מצדיק רשע ומרשיע צדיק תועבת יהוה גם שניהם	
משלי	משלי יז	טז	למה זה מחיר ביד כסיל לקנות חכמה ולב אין	
משלי	משלי יז	יז	בכל עת אהב הרע ואח לצרה יולד	
משלי	משלי יז	יח	אדם חסר לב תוקע כף ערב ערבה לפני רעהו	
משלי	משלי יז	יט	אהב פשע אהב מצה מגביה פתחו מבקש שבר	
משלי	משלי יז	כ	עקש לב לא ימצא טוב ונהפך בלשונו יפול ברעה	
משלי	משלי יז	כא	ילד כסיל לתוגה לו ולא ישמח אבי נבל	
משלי	משלי יז	כב	לב שמח ייטב גהה ורוח נכאה תיבש גרם	
משלי	משלי יז	כג	שחד מחיק רשע יקח להטות ארחות משפט	
משלי	משלי יז	כד	את פני מבין חכמה ועיני כסיל בקצה ארץ	
משלי	משלי יז	כה	כעס לאביו בן כסיל וממר ליולדתו	
משלי	משלי יז	כו	גם ענוש לצדיק לא טוב להכות נדיבים על ישר	
משלי	משלי יז	כז	חושך אמריו יודע דעת וקר רוח איש תבונה	
משלי	משלי יז	כח	גם אויל מחריש חכם יחשב אטם שפתיו נבון	
משלי	משלי יח	א	לתאוה יבקש נפרד בכל תושיה יתגלע	
משלי	משלי יח	ב	לא יחפץ כסיל בתבונה כי אם בהתגלות לבו	
משלי	משלי יח	ג	בבוא רשע בא גם בוז ועם קלון חרפה	
משלי	משלי יח	ד	מים עמקים דברי פי איש נחל נבע מקור חכמה	
משלי	משלי יח	ה	שאת פני רשע לא טוב להטות צדיק במשפט	
משלי	משלי יח	ו	שפתי כסיל יבאו בריב ופיו למהלמות יקרא	
משלי	משלי יח	ז	פי כסיל מחתה לו ושפתיו מוקש נפשו	
משלי	משלי יח	ח	דברי נרגן כמתלהמים והם ירדו חדרי בטן	
משלי	משלי יח	ט	גם מתרפה במלאכתו אח הוא לבעל משחית	
משלי	משלי יח	י	מגדל עז שם יהוה בו ירוץ צדיק ונשגב	
משלי	משלי יח	יא	הון עשיר קרית עזו וכחומה נשגבה במשכיתו	
משלי	משלי יח	יב	לפני שבר יגבה לב איש ולפני כבוד ענוה	
משלי	משלי יח	יג	משיב דבר בטרם ישמע אולת היא לו וכלמה	
משלי	משלי יח	יד	רוח איש יכלכל מחלהו ורוח נכאה מי ישאנה	
משלי	משלי יח	טו	לב נבון יקנה דעת ואזן חכמים תבקש דעת	
משלי	משלי יח	טז	מתן אדם ירחיב לו ולפני גדלים ינחנו	
משלי	משלי יח	יז	צדיק הראשון בריבו יבא רעהו וחקרו	
משלי	משלי יח	יח	מדינים ישבית הגורל ובין עצומים יפריד	
משלי	משלי יח	יט	אח נפשע מקרית עז ומדונים כבריח ארמון	
משלי	משלי יח	כ	מפרי פי איש תשבע בטנו תבואת שפתיו ישבע	
משלי	משלי יח	כא	מות וחיים ביד לשון ואהביה יאכל פריה	
משלי	משלי יח	כב	מצא אשה מצא טוב ויפק רצון מיהוה	
משלי	משלי יח	כג	תחנונים ידבר רש ועשיר יענה עזות	
משלי	משלי יח	כד	איש רעים להתרעע ויש אהב דבק מאח	
משלי	משלי יט	א	טוב רש הולך בתמו מעקש שפתיו והוא כסיל	
משלי	משלי יט	ב	גם בלא דעת נפש לא טוב ואץ ברגלים חוטא	
משלי	משלי יט	ג	אולת אדם תסלף דרכו ועל יהוה יזעף לבו	
משלי	משלי יט	ד	הון יסיף רעים רבים ודל מרעהו יפרד	
משלי	משלי יט	ה	עד שקרים לא ינקה ויפיח כזבים לא ימלט	
משלי	משלי יט	ו	רבים יחלו פני נדיב וכל הרע לאיש מתן	
משלי	משלי יט	ז	כל אחי רש שנאהו אף כי מרעהו רחקו ממנו מרדף אמרים לא המה	
משלי	משלי יט	ח	קנה לב אהב נפשו שמר תבונה למצא טוב	
משלי	משלי יט	ט	עד שקרים לא ינקה ויפיח כזבים יאבד	
משלי	משלי יט	י	לא נאוה לכסיל תענוג אף כי לעבד משל בשרים	
משלי	משלי יט	יא	שכל אדם האריך אפו ותפארתו עבר על פשע	
משלי	משלי יט	יב	נהם ככפיר זעף מלך וכטל על עשב רצונו	
משלי	משלי יט	יג	הות לאביו בן כסיל ודלף טרד מדיני אשה	
משלי	משלי יט	יד	בית והון נחלת אבות ומיהוה אשה משכלת	
משלי	משלי יט	טו	עצלה תפיל תרדמה ונפש רמיה תרעב	
משלי	משלי יט	טז	שמר מצוה שמר נפשו בוזה דרכיו יומת	
משלי	משלי יט	יז	מלוה יהוה חונן דל וגמלו ישלם לו	
משלי	משלי יט	יח	יסר בנך כי יש תקוה ואל המיתו אל תשא נפשך	
משלי	משלי יט	יט	גרל חמה נשא ענש כי אם תציל ועוד תוסף	
משלי	משלי יט	כ	שמע עצה וקבל מוסר למען תחכם באחריתך	
משלי	משלי יט	כא	רבות מחשבות בלב איש ועצת יהוה היא תקום	
משלי	משלי יט	כב	תאות אדם חסדו וטוב רש מאיש כזב	
משלי	משלי יט	כג	יראת יהוה לחיים ושבע ילין בל יפקד רע	
משלי	משלי יט	כד	טמן עצל ידו בצלחת גם אל פיהו לא ישיבנה	
משלי	משלי יט	כה	לץ תכה ופתי יערם והוכיח לנבון יבין דעת	
משלי	משלי יט	כו	משדד אב יבריח אם בן מביש ומחפיר	
משלי	משלי יט	כז	חדל בני לשמע מוסר לשגות מאמרי דעת	
משלי	משלי יט	כח	עד בליעל יליץ משפט ופי רשעים יבלע און	
משלי	משלי יט	כט	נכונו ללצים שפטים ומהלמות לגו כסילים	
משלי	משלי כ	א	לץ היין המה שכר וכל שגה בו לא יחכם	
משלי	משלי כ	ב	נהם ככפיר אימת מלך מתעברו חוטא נפשו	
משלי	משלי כ	ג	כבוד לאיש שבת מריב וכל אויל יתגלע	
משלי	משלי כ	ד	מחרף עצל לא יחרש ישאל בקציר ואין	
משלי	משלי כ	ה	מים עמקים עצה בלב איש ואיש תבונה ידלנה	
משלי	משלי כ	ו	רב אדם יקרא איש חסדו ואיש אמונים מי ימצא	
משלי	משלי כ	ז	מתהלך בתמו צדיק אשרי בניו אחריו	
משלי	משלי כ	ח	מלך יושב על כסא דין מזרה בעיניו כל רע	
משלי	משלי כ	ט	מי יאמר זכיתי לבי טהרתי מחטאתי	
משלי	משלי כ	י	אבן ואבן איפה ואיפה תועבת יהוה גם שניהם	
משלי	משלי כ	יא	גם במעלליו יתנכר נער אם זך ואם ישר פעלו	
משלי	משלי כ	יב	אזן שמעת ועין ראה יהוה עשה גם שניהם	
משלי	משלי כ	יג	אל תאהב שנה פן תורש פקח עיניך שבע לחם	
משלי	משלי כ	יד	רע רע יאמר הקונה ואזל לו אז יתהלל	
משלי	משלי כ	טו	יש זהב ורב פנינים וכלי יקר שפתי דעת	
משלי	משלי כ	טז	לקח בגדו כי ערב זר ובעד נכרים חבלהו	
משלי	משלי כ	יז	ערב לאיש לחם שקר ואחר ימלא פיהו חצץ	
משלי	משלי כ	יח	מחשבות בעצה תכון ובתחבלות עשה מלחמה	
משלי	משלי כ	יט	גולה סוד הולך רכיל ולפתה שפתיו לא תתערב	
משלי	משלי כ	כ	מקלל אביו ואמו ידעך נרו באישון חשך	
משלי	משלי כ	כא	נחלה מבחלת בראשנה ואחריתה לא תברך	
משלי	משלי כ	כב	אל תאמר אשלמה רע קוה ליהוה וישע לך	
משלי	משלי כ	כג	תועבת יהוה אבן ואבן ומאזני מרמה לא טוב	
משלי	משלי כ	כד	מיהוה מצעדי גבר ואדם מה יבין דרכו	
משלי	משלי כ	כה	מוקש אדם ילע קדש ואחר נדרים לבקר	
משלי	משלי כ	כו	מזרה רשעים מלך חכם וישב עליהם אופן	
משלי	משלי כ	כז	נר יהוה נשמת אדם חפש כל חדרי בטן	
משלי	משלי כ	כח	חסד ואמת יצרו מלך וסעד בחסד כסאו	
משלי	משלי כ	כט	תפארת בחורים כחם והדר זקנים שיבה	
משלי	משלי כ	ל	חברות פצע תמריק ברע ומכות חדרי בטן	
משלי	משלי כא	א	פלגי מים לב מלך ביד יהוה על כל אשר יחפץ יטנו	
משלי	משלי כא	ב	כל דרך איש ישר בעיניו ותכן לבות יהוה	
משלי	משלי כא	ג	עשה צדקה ומשפט נבחר ליהוה מזבח	
משלי	משלי כא	ד	רום עינים ורחב לב נר רשעים חטאת	
משלי	משלי כא	ה	מחשבות חרוץ אך למותר וכל אץ אך למחסור	
משלי	משלי כא	ו	פעל אוצרות בלשון שקר הבל נדף מבקשי מות	
משלי	משלי כא	ז	שד רשעים יגורם כי מאנו לעשות משפט	
משלי	משלי כא	ח	הפכפך דרך איש וזר וזך ישר פעלו	
משלי	משלי כא	ט	טוב לשבת על פנת גג מאשת מדינים ובית חבר	
משלי	משלי כא	י	נפש רשע אותה רע לא יחן בעיניו רעהו	
משלי	משלי כא	יא	בענש לץ יחכם פתי ובהשכיל לחכם יקח דעת	
משלי	משלי כא	יב	משכיל צדיק לבית רשע מסלף רשעים לרע	
משלי	משלי כא	יג	אטם אזנו מזעקת דל גם הוא יקרא ולא יענה	
משלי	משלי כא	יד	מתן בסתר יכפה אף ושחד בחק חמה עזה	
משלי	משלי כא	טו	שמחה לצדיק עשות משפט ומחתה לפעלי און	
משלי	משלי כא	טז	אדם תועה מדרך השכל בקהל רפאים ינוח	
משלי	משלי כא	יז	איש מחסור אהב שמחה אהב יין ושמן לא יעשיר	
משלי	משלי כא	יח	כפר לצדיק רשע ותחת ישרים בוגד	
משלי	משלי כא	יט	טוב שבת בארץ מדבר מאשת מדונים וכעס	
משלי	משלי כא	כ	אוצר נחמד ושמן בנוה חכם וכסיל אדם יבלענו	
משלי	משלי כא	כא	רדף צדקה וחסד ימצא חיים צדקה וכבוד	
משלי	משלי כא	כב	עיר גברים עלה חכם וירד עז מבטחה	
משלי	משלי כא	כג	שמר פיו ולשונו שמר מצרות נפשו	
משלי	משלי כא	כד	זד יהיר לץ שמו עושה בעברת זדון	
משלי	משלי כא	כה	תאות עצל תמיתנו כי מאנו ידיו לעשות	
משלי	משלי כא	כו	כל היום התאוה תאוה וצדיק יתן ולא יחשך	
משלי	משלי כא	כז	זבח רשעים תועבה אף כי בזמה יביאנו	
משלי	משלי כא	כח	עד כזבים יאבד ואיש שומע לנצח ידבר	
משלי	משלי כא	כט	העז איש רשע בפניו וישר הוא יכין דרכיו	
משלי	משלי כא	ל	אין חכמה ואין תבונה ואין עצה לנגד יהוה	
משלי	משלי כא	לא	סוס מוכן ליום מלחמה וליהוה התשועה	
משלי	משלי כב	א	נבחר שם מעשר רב מכסף ומזהב חן טוב	
משלי	משלי כב	ב	עשיר ורש נפגשו עשה כלם יהוה	
משלי	משלי כב	ג	ערום ראה רעה ויסתר ופתיים עברו ונענשו	
משלי	משלי כב	ד	עקב ענוה יראת יהוה עשר וכבוד וחיים	
משלי	משלי כב	ה	צנים פחים בדרך עקש שומר נפשו ירחק מהם	
משלי	משלי כב	ו	חנך לנער על פי דרכו גם כי יזקין לא יסור ממנה	
משלי	משלי כב	ז	עשיר ברשים ימשול ועבד לוה לאיש מלוה	
משלי	משלי כב	ח	זורע עולה יקצור און ושבט עברתו יכלה	
משלי	משלי כב	ט	טוב עין הוא יברך כי נתן מלחמו לדל	
משלי	משלי כב	י	גרש לץ ויצא מדון וישבת דין וקלון	
משלי	משלי כב	יא	אהב טהור לב חן שפתיו רעהו מלך	
משלי	משלי כב	יב	עיני יהוה נצרו דעת ויסלף דברי בגד	
משלי	משלי כב	יג	אמר עצל ארי בחוץ בתוך רחבות ארצח	
משלי	משלי כב	יד	שוחה עמקה פי זרות זעום יהוה יפול שם	
משלי	משלי כב	טו	אולת קשורה בלב נער שבט מוסר ירחיקנה ממנו	
משלי	משלי כב	טז	עשק דל להרבות לו נתן לעשיר אך למחסור	
משלי	משלי כב	יז	הט אזנך ושמע דברי חכמים ולבך תשית לדעתי	
משלי	משלי כב	יח	כי נעים כי תשמרם בבטנך יכנו יחדו על שפתיך	
משלי	משלי כב	יט	להיות ביהוה מבטחך הודעתיך היום אף אתה	
משלי	משלי כב	כ	הלא כתבתי לך שלשום במעצות ודעת	
משלי	משלי כב	כא	להודיעך קשט אמרי אמת להשיב אמרים אמת לשלחיך	
משלי	משלי כב	כב	אל תגזל דל כי דל הוא ואל תדכא עני בשער	
משלי	משלי כב	כג	כי יהוה יריב ריבם וקבע את קבעיהם נפש	
משלי	משלי כב	כד	אל תתרע את בעל אף ואת איש חמות לא תבוא	
משלי	משלי כב	כה	פן תאלף ארחתו ולקחת מוקש לנפשך	
משלי	משלי כב	כו	אל תהי בתקעי כף בערבים משאות	
משלי	משלי כב	כז	אם אין לך לשלם למה יקח משכבך מתחתיך	
משלי	משלי כב	כח	אל תסג גבול עולם אשר עשו אבותיך	
משלי	משלי כב	כט	חזית איש מהיר במלאכתו לפני מלכים יתיצב בל יתיצב לפני חשכים	
משלי	משלי כג	א	כי תשב ללחום את מושל בין תבין את אשר לפניך	
משלי	משלי כג	ב	ושמת שכין בלעך אם בעל נפש אתה	
משלי	משלי כג	ג	אל תתאו למטעמותיו והוא לחם כזבים	
משלי	משלי כג	ד	אל תיגע להעשיר מבינתך חדל	
משלי	משלי כג	ה	התעוף עיניך בו ואיננו כי עשה יעשה לו כנפים כנשר ועיף השמים	
משלי	משלי כג	ו	אל תלחם את לחם רע עין ואל תתאו למטעמתיו	
משלי	משלי כג	ז	כי כמו שער בנפשו כן הוא אכל ושתה יאמר לך ולבו בל עמך	
משלי	משלי כג	ח	פתך אכלת תקיאנה ושחת דבריך הנעימים	
משלי	משלי כג	ט	באזני כסיל אל תדבר כי יבוז לשכל מליך	
משלי	משלי כג	י	אל תסג גבול עולם ובשדי יתומים אל תבא	
משלי	משלי כג	יא	כי גאלם חזק הוא יריב את ריבם אתך	
משלי	משלי כג	יב	הביאה למוסר לבך ואזנך לאמרי דעת	
משלי	משלי כג	יג	אל תמנע מנער מוסר כי תכנו בשבט לא ימות	
משלי	משלי כג	יד	אתה בשבט תכנו ונפשו משאול תציל	
משלי	משלי כג	טו	בני אם חכם לבך ישמח לבי גם אני	
משלי	משלי כג	טז	ותעלזנה כליותי בדבר שפתיך מישרים	
משלי	משלי כג	יז	אל יקנא לבך בחטאים כי אם ביראת יהוה כל היום	
משלי	משלי כג	יח	כי אם יש אחרית ותקותך לא תכרת	
משלי	משלי כג	יט	שמע אתה בני וחכם ואשר בדרך לבך	
משלי	משלי כג	כ	אל תהי בסבאי יין בזללי בשר למו	
משלי	משלי כג	כא	כי סבא וזולל יורש וקרעים תלביש נומה	
משלי	משלי כג	כב	שמע לאביך זה ילדך ואל תבוז כי זקנה אמך	
משלי	משלי כג	כג	אמת קנה ואל תמכר חכמה ומוסר ובינה	
משלי	משלי כג	כד	גול יגול אבי צדיק יולד חכם וישמח בו	
משלי	משלי כג	כה	ישמח אביך ואמך ותגל יולדתך	
משלי	משלי כג	כו	תנה בני לבך לי ועיניך דרכי תרצנה	
משלי	משלי כג	כז	כי שוחה עמקה זונה ובאר צרה נכריה	
משלי	משלי כג	כח	אף היא כחתף תארב ובוגדים באדם תוסף	
משלי	משלי כג	כט	למי אוי למי אבוי למי מדונים למי שיח למי פצעים חנם למי חכללות עינים	
משלי	משלי כג	ל	למאחרים על היין לבאים לחקר ממסך	
משלי	משלי כג	לא	אל תרא יין כי יתאדם כי יתן בכיס עינו יתהלך במישרים	
משלי	משלי כג	לב	אחריתו כנחש ישך וכצפעני יפרש	
משלי	משלי כג	לג	עיניך יראו זרות ולבך ידבר תהפכות	
משלי	משלי כג	לד	והיית כשכב בלב ים וכשכב בראש חבל	
משלי	משלי כג	לה	הכוני בל חליתי הלמוני בל ידעתי מתי אקיץ אוסיף אבקשנו עוד	
משלי	משלי כד	א	אל תקנא באנשי רעה ואל תתאו להיות אתם	
משלי	משלי כד	ב	כי שד יהגה לבם ועמל שפתיהם תדברנה	
משלי	משלי כד	ג	בחכמה יבנה בית ובתבונה יתכונן	
משלי	משלי כד	ד	ובדעת חדרים ימלאו כל הון יקר ונעים	
משלי	משלי כד	ה	גבר חכם בעוז ואיש דעת מאמץ כח	
משלי	משלי כד	ו	כי בתחבלות תעשה לך מלחמה ותשועה ברב יועץ	
משלי	משלי כד	ז	ראמות לאויל חכמות בשער לא יפתח פיהו	
משלי	משלי כד	ח	מחשב להרע לו בעל מזמות יקראו	
משלי	משלי כד	ט	זמת אולת חטאת ותועבת לאדם לץ	
משלי	משלי כד	י	התרפית ביום צרה צר כחכה	
משלי	משלי כד	יא	הצל לקחים למות ומטים להרג אם תחשוך	
משלי	משלי כד	יב	כי תאמר הן לא ידענו זה הלא תכן לבות הוא יבין ונצר נפשך הוא ידע והשיב לאדם כפעלו	
משלי	משלי כד	יג	אכל בני דבש כי טוב ונפת מתוק על חכך	
משלי	משלי כד	יד	כן דעה חכמה לנפשך אם מצאת ויש אחרית ותקותך לא תכרת	
משלי	משלי כד	טו	אל תארב רשע לנוה צדיק אל תשדד רבצו	
משלי	משלי כד	טז	כי שבע יפול צדיק וקם ורשעים יכשלו ברעה	
משלי	משלי כד	יז	בנפל אויביך אל תשמח ובכשלו אל יגל לבך	
משלי	משלי כד	יח	פן יראה יהוה ורע בעיניו והשיב מעליו אפו	
משלי	משלי כד	יט	אל תתחר במרעים אל תקנא ברשעים	
משלי	משלי כד	כ	כי לא תהיה אחרית לרע נר רשעים ידעך	
משלי	משלי כד	כא	ירא את יהוה בני ומלך עם שונים אל תתערב	
משלי	משלי כד	כב	כי פתאם יקום אידם ופיד שניהם מי יודע	
משלי	משלי כד	כג	גם אלה לחכמים הכר פנים במשפט בל טוב	
משלי	משלי כד	כד	אמר לרשע צדיק אתה יקבהו עמים יזעמוהו לאמים	
משלי	משלי כד	כה	ולמוכיחים ינעם ועליהם תבוא ברכת טוב	
משלי	משלי כד	כו	שפתים ישק משיב דברים נכחים	
משלי	משלי כד	כז	הכן בחוץ מלאכתך ועתדה בשדה לך אחר ובנית ביתך	
משלי	משלי כד	כח	אל תהי עד חנם ברעך והפתית בשפתיך	
משלי	משלי כד	כט	אל תאמר כאשר עשה לי כן אעשה לו אשיב לאיש כפעלו	
משלי	משלי כד	ל	על שדה איש עצל עברתי ועל כרם אדם חסר לב	
משלי	משלי כד	לא	והנה עלה כלו קמשנים כסו פניו חרלים וגדר אבניו נהרסה	
משלי	משלי כד	לב	ואחזה אנכי אשית לבי ראיתי לקחתי מוסר	
משלי	משלי כד	לג	מעט שנות מעט תנומות מעט חבק ידים לשכב	
משלי	משלי כד	לד	ובא מתהלך רישך ומחסריך כאיש מגן	
משלי	משלי כה	א	גם אלה משלי שלמה אשר העתיקו אנשי חזקיה מלך יהודה	
משלי	משלי כה	ב	כבד אלהים הסתר דבר וכבד מלכים חקר דבר	
משלי	משלי כה	ג	שמים לרום וארץ לעמק ולב מלכים אין חקר	
משלי	משלי כה	ד	הגו סיגים מכסף ויצא לצרף כלי	
משלי	משלי כה	ה	הגו רשע לפני מלך ויכון בצדק כסאו	
משלי	משלי כה	ו	אל תתהדר לפני מלך ובמקום גדלים אל תעמד	
משלי	משלי כה	ז	כי טוב אמר לך עלה הנה מהשפילך לפני נדיב אשר ראו עיניך	
משלי	משלי כה	ח	אל תצא לרב מהר פן מה תעשה באחריתה בהכלים אתך רעך	
משלי	משלי כה	ט	ריבך ריב את רעך וסוד אחר אל תגל	
משלי	משלי כה	י	פן יחסדך שמע ודבתך לא תשוב	
משלי	משלי כה	יא	תפוחי זהב במשכיות כסף דבר דבר על אפניו	
משלי	משלי כה	יב	נזם זהב וחלי כתם מוכיח חכם על אזן שמעת	
משלי	משלי כה	יג	כצנת שלג ביום קציר ציר נאמן לשלחיו ונפש אדניו ישיב	
משלי	משלי כה	יד	נשיאים ורוח וגשם אין איש מתהלל במתת שקר	
משלי	משלי כה	טו	בארך אפים יפתה קצין ולשון רכה תשבר גרם	
משלי	משלי כה	טז	דבש מצאת אכל דיך פן תשבענו והקאתו	
משלי	משלי כה	יז	הקר רגלך מבית רעך פן ישבעך ושנאך	
משלי	משלי כה	יח	מפיץ וחרב וחץ שנון איש ענה ברעהו עד שקר	
משלי	משלי כה	יט	שן רעה ורגל מועדת מבטח בוגד ביום צרה	
משלי	משלי כה	כ	מעדה בגד ביום קרה חמץ על נתר ושר בשרים על לב רע	
משלי	משלי כה	כא	אם רעב שנאך האכלהו לחם ואם צמא השקהו מים	
משלי	משלי כה	כב	כי גחלים אתה חתה על ראשו ויהוה ישלם לך	
משלי	משלי כה	כג	רוח צפון תחולל גשם ופנים נזעמים לשון סתר	
משלי	משלי כה	כד	טוב שבת על פנת גג מאשת מדונים ובית חבר	
משלי	משלי כה	כה	מים קרים על נפש עיפה ושמועה טובה מארץ מרחק	
משלי	משלי כה	כו	מעין נרפש ומקור משחת צדיק מט לפני רשע	
משלי	משלי כה	כז	אכל דבש הרבות לא טוב וחקר כבדם כבוד	
משלי	משלי כה	כח	עיר פרוצה אין חומה איש אשר אין מעצר לרוחו	
משלי	משלי כו	א	כשלג בקיץ וכמטר בקציר כן לא נאוה לכסיל כבוד	
משלי	משלי כו	ב	כצפור לנוד כדרור לעוף כן קללת חנם לא תבא	
משלי	משלי כו	ג	שוט לסוס מתג לחמור ושבט לגו כסילים	
משלי	משלי כו	ד	אל תען כסיל כאולתו פן תשוה לו גם אתה	
משלי	משלי כו	ה	ענה כסיל כאולתו פן יהיה חכם בעיניו	
משלי	משלי כו	ו	מקצה רגלים חמס שתה שלח דברים ביד כסיל	
משלי	משלי כו	ז	דליו שקים מפסח ומשל בפי כסילים	
משלי	משלי כו	ח	כצרור אבן במרגמה כן נותן לכסיל כבוד	
משלי	משלי כו	ט	חוח עלה ביד שכור ומשל בפי כסילים	
משלי	משלי כו	י	רב מחולל כל ושכר כסיל ושכר עברים	
משלי	משלי כו	יא	ככלב שב על קאו כסיל שונה באולתו	
משלי	משלי כו	יב	ראית איש חכם בעיניו תקוה לכסיל ממנו	
משלי	משלי כו	יג	אמר עצל שחל בדרך ארי בין הרחבות	
משלי	משלי כו	יד	הדלת תסוב על צירה ועצל על מטתו	
משלי	משלי כו	טו	טמן עצל ידו בצלחת נלאה להשיבה אל פיו	
משלי	משלי כו	טז	חכם עצל בעיניו משבעה משיבי טעם	
משלי	משלי כו	יז	מחזיק באזני כלב עבר מתעבר על ריב לא לו	
משלי	משלי כו	יח	כמתלהלה הירה זקים חצים ומות	
משלי	משלי כו	יט	כן איש רמה את רעהו ואמר הלא משחק אני	
משלי	משלי כו	כ	באפס עצים תכבה אש ובאין נרגן ישתק מדון	
משלי	משלי כו	כא	פחם לגחלים ועצים לאש ואיש מדונים לחרחר ריב	
משלי	משלי כו	כב	דברי נרגן כמתלהמים והם ירדו חדרי בטן	
משלי	משלי כו	כג	כסף סיגים מצפה על חרש שפתים דלקים ולב רע	
משלי	משלי כו	כד	בשפתו ינכר שונא ובקרבו ישית מרמה	
משלי	משלי כו	כה	כי יחנן קולו אל תאמן בו כי שבע תועבות בלבו	
משלי	משלי כו	כו	תכסה שנאה במשאון תגלה רעתו בקהל	
משלי	משלי כו	כז	כרה שחת בה יפל וגלל אבן אליו תשוב	
משלי	משלי כו	כח	לשון שקר ישנא דכיו ופה חלק יעשה מדחה	
משלי	משלי כז	א	אל תתהלל ביום מחר כי לא תדע מה ילד יום	
משלי	משלי כז	ב	יהללך זר ולא פיך נכרי ואל שפתיך	
משלי	משלי כז	ג	כבד אבן ונטל החול וכעס אויל כבד משניהם	
משלי	משלי כז	ד	אכזריות חמה ושטף אף ומי יעמד לפני קנאה	
משלי	משלי כז	ה	טובה תוכחת מגלה מאהבה מסתרת	
משלי	משלי כז	ו	נאמנים פצעי אוהב ונעתרות נשיקות שונא	
משלי	משלי כז	ז	נפש שבעה תבוס נפת ונפש רעבה כל מר מתוק	
משלי	משלי כז	ח	כצפור נודדת מן קנה כן איש נודד ממקומו	
משלי	משלי כז	ט	שמן וקטרת ישמח לב ומתק רעהו מעצת נפש	
משלי	משלי כז	י	רעך ורעה אביך אל תעזב ובית אחיך אל תבוא ביום אידך טוב שכן קרוב מאח רחוק	
משלי	משלי כז	יא	חכם בני ושמח לבי ואשיבה חרפי דבר	
משלי	משלי כז	יב	ערום ראה רעה נסתר פתאים עברו נענשו	
משלי	משלי כז	יג	קח בגדו כי ערב זר ובעד נכריה חבלהו	
משלי	משלי כז	יד	מברך רעהו בקול גדול בבקר השכים קללה תחשב לו	
משלי	משלי כז	טו	דלף טורד ביום סגריר ואשת מדונים נשתוה	
משלי	משלי כז	טז	צפניה צפן רוח ושמן ימינו יקרא	
משלי	משלי כז	יז	ברזל בברזל יחד ואיש יחד פני רעהו	
משלי	משלי כז	יח	נצר תאנה יאכל פריה ושמר אדניו יכבד	
משלי	משלי כז	יט	כמים הפנים לפנים כן לב האדם לאדם	
משלי	משלי כז	כ	שאול ואבדה לא תשבענה ועיני האדם לא תשבענה	
משלי	משלי כז	כא	מצרף לכסף וכור לזהב ואיש לפי מהללו	
משלי	משלי כז	כב	אם תכתוש את האויל במכתש בתוך הריפות בעלי לא תסור מעליו אולתו	
משלי	משלי כז	כג	ידע תדע פני צאנך שית לבך לעדרים	
משלי	משלי כז	כד	כי לא לעולם חסן ואם נזר לדור דור	
משלי	משלי כז	כה	גלה חציר ונראה דשא ונאספו עשבות הרים	
משלי	משלי כז	כו	כבשים ללבושך ומחיר שדה עתודים	
משלי	משלי כז	כז	ודי חלב עזים ללחמך ללחם ביתך וחיים לנערותיך	
משלי	משלי כח	א	נסו ואין רדף רשע וצדיקים ככפיר יבטח	
משלי	משלי כח	ב	בפשע ארץ רבים שריה ובאדם מבין ידע כן יאריך	
משלי	משלי כח	ג	גבר רש ועשק דלים מטר סחף ואין לחם	
משלי	משלי כח	ד	עזבי תורה יהללו רשע ושמרי תורה יתגרו בם	
משלי	משלי כח	ה	אנשי רע לא יבינו משפט ומבקשי יהוה יבינו כל	
משלי	משלי כח	ו	טוב רש הולך בתמו מעקש דרכים והוא עשיר	
משלי	משלי כח	ז	נוצר תורה בן מבין ורעה זוללים יכלים אביו	
משלי	משלי כח	ח	מרבה הונו בנשך ובתרבית לחונן דלים יקבצנו	
משלי	משלי כח	ט	מסיר אזנו משמע תורה גם תפלתו תועבה	
משלי	משלי כח	י	משגה ישרים בדרך רע בשחותו הוא יפול ותמימים ינחלו טוב	
משלי	משלי כח	יא	חכם בעיניו איש עשיר ודל מבין יחקרנו	
משלי	משלי כח	יב	בעלץ צדיקים רבה תפארת ובקום רשעים יחפש אדם	
משלי	משלי כח	יג	מכסה פשעיו לא יצליח ומודה ועזב ירחם	
משלי	משלי כח	יד	אשרי אדם מפחד תמיד ומקשה לבו יפול ברעה	
משלי	משלי כח	טו	ארי נהם ודב שוקק משל רשע על עם דל	
משלי	משלי כח	טז	נגיד חסר תבונות ורב מעשקות שנאי בצע יאריך ימים	
משלי	משלי כח	יז	אדם עשק בדם נפש עד בור ינוס אל יתמכו בו	
משלי	משלי כח	יח	הולך תמים יושע ונעקש דרכים יפול באחת	
משלי	משלי כח	יט	עבד אדמתו ישבע לחם ומרדף רקים ישבע ריש	
משלי	משלי כח	כ	איש אמונות רב ברכות ואץ להעשיר לא ינקה	
משלי	משלי כח	כא	הכר פנים לא טוב ועל פת לחם יפשע גבר	
משלי	משלי כח	כב	נבהל להון איש רע עין ולא ידע כי חסר יבאנו	
משלי	משלי כח	כג	מוכיח אדם אחרי חן ימצא ממחליק לשון	
משלי	משלי כח	כד	גוזל אביו ואמו ואמר אין פשע חבר הוא לאיש משחית	
משלי	משלי כח	כה	רחב נפש יגרה מדון ובוטח על יהוה ידשן	
משלי	משלי כח	כו	בוטח בלבו הוא כסיל והולך בחכמה הוא ימלט	
משלי	משלי כח	כז	נותן לרש אין מחסור ומעלים עיניו רב מארות	
משלי	משלי כח	כח	בקום רשעים יסתר אדם ובאבדם ירבו צדיקים	
משלי	משלי כט	א	איש תוכחות מקשה ערף פתע ישבר ואין מרפא	
משלי	משלי כט	ב	ברבות צדיקים ישמח העם ובמשל רשע יאנח עם	
משלי	משלי כט	ג	איש אהב חכמה ישמח אביו ורעה זונות יאבד הון	
משלי	משלי כט	ד	מלך במשפט יעמיד ארץ ואיש תרומות יהרסנה	
משלי	משלי כט	ה	גבר מחליק על רעהו רשת פורש על פעמיו	
משלי	משלי כט	ו	בפשע איש רע מוקש וצדיק ירון ושמח	
משלי	משלי כט	ז	ידע צדיק דין דלים רשע לא יבין דעת	
משלי	משלי כט	ח	אנשי לצון יפיחו קריה וחכמים ישיבו אף	
משלי	משלי כט	ט	איש חכם נשפט את איש אויל ורגז ושחק ואין נחת	
משלי	משלי כט	י	אנשי דמים ישנאו תם וישרים יבקשו נפשו	
משלי	משלי כט	יא	כל רוחו יוציא כסיל וחכם באחור ישבחנה	
משלי	משלי כט	יב	משל מקשיב על דבר שקר כל משרתיו רשעים	
משלי	משלי כט	יג	רש ואיש תככים נפגשו מאיר עיני שניהם יהוה	
משלי	משלי כט	יד	מלך שופט באמת דלים כסאו לעד יכון	
משלי	משלי כט	טו	שבט ותוכחת יתן חכמה ונער משלח מביש אמו	
משלי	משלי כט	טז	ברבות רשעים ירבה פשע וצדיקים במפלתם יראו	
משלי	משלי כט	יז	יסר בנך ויניחך ויתן מעדנים לנפשך	
משלי	משלי כט	יח	באין חזון יפרע עם ושמר תורה אשרהו	
משלי	משלי כט	יט	בדברים לא יוסר עבד כי יבין ואין מענה	
משלי	משלי כט	כ	חזית איש אץ בדבריו תקוה לכסיל ממנו	
משלי	משלי כט	כא	מפנק מנער עבדו ואחריתו יהיה מנון	
משלי	משלי כט	כב	איש אף יגרה מדון ובעל חמה רב פשע	
משלי	משלי כט	כג	גאות אדם תשפילנו ושפל רוח יתמך כבוד	
משלי	משלי כט	כד	חולק עם גנב שונא נפשו אלה ישמע ולא יגיד	
משלי	משלי כט	כה	חרדת אדם יתן מוקש ובוטח ביהוה ישגב	
משלי	משלי כט	כו	רבים מבקשים פני מושל ומיהוה משפט איש	
משלי	משלי כט	כז	תועבת צדיקים איש עול ותועבת רשע ישר דרך	
משלי	משלי ל	א	דברי אגור בן יקה המשא נאם הגבר לאיתיאל לאיתיאל ואכל	
משלי	משלי ל	ב	כי בער אנכי מאיש ולא בינת אדם לי	
משלי	משלי ל	ג	ולא למדתי חכמה ודעת קדשים אדע	
משלי	משלי ל	ד	מי עלה שמים וירד מי אסף רוח בחפניו מי צרר מים בשמלה מי הקים כל אפסי ארץ מה שמו ומה שם בנו כי תדע	
משלי	משלי ל	ה	כל אמרת אלוה צרופה מגן הוא לחסים בו	
משלי	משלי ל	ו	אל תוסף על דבריו פן יוכיח בך ונכזבת	
משלי	משלי ל	ז	שתים שאלתי מאתך אל תמנע ממני בטרם אמות	
משלי	משלי ל	ח	שוא ודבר כזב הרחק ממני ראש ועשר אל תתן לי הטריפני לחם חקי	
משלי	משלי ל	ט	פן אשבע וכחשתי ואמרתי מי יהוה ופן אורש וגנבתי ותפשתי שם אלהי	
משלי	משלי ל	י	אל תלשן עבד אל אדנו פן יקללך ואשמת	
משלי	משלי ל	יא	דור אביו יקלל ואת אמו לא יברך	
משלי	משלי ל	יב	דור טהור בעיניו ומצאתו לא רחץ	
משלי	משלי ל	יג	דור מה רמו עיניו ועפעפיו ינשאו	
משלי	משלי ל	יד	דור חרבות שניו ומאכלות מתלעתיו לאכל עניים מארץ ואביונים מאדם	
משלי	משלי ל	טו	לעלוקה שתי בנות הב הב שלוש הנה לא תשבענה ארבע לא אמרו הון	
משלי	משלי ל	טז	שאול ועצר רחם ארץ לא שבעה מים ואש לא אמרה הון	
משלי	משלי ל	יז	עין תלעג לאב ותבוז ליקהת אם יקרוה ערבי נחל ויאכלוה בני נשר	
משלי	משלי ל	יח	שלשה המה נפלאו ממני וארבע לא ידעתים	
משלי	משלי ל	יט	דרך הנשר בשמים דרך נחש עלי צור דרך אניה בלב ים ודרך גבר בעלמה	
משלי	משלי ל	כ	כן דרך אשה מנאפת אכלה ומחתה פיה ואמרה לא פעלתי און	
משלי	משלי ל	כא	תחת שלוש רגזה ארץ ותחת ארבע לא תוכל שאת	
משלי	משלי ל	כב	תחת עבד כי ימלוך ונבל כי ישבע לחם	
משלי	משלי ל	כג	תחת שנואה כי תבעל ושפחה כי תירש גברתה	
משלי	משלי ל	כד	ארבעה הם קטני ארץ והמה חכמים מחכמים	
משלי	משלי ל	כה	הנמלים עם לא עז ויכינו בקיץ לחמם	
משלי	משלי ל	כו	שפנים עם לא עצום וישימו בסלע ביתם	
משלי	משלי ל	כז	מלך אין לארבה ויצא חצץ כלו	
משלי	משלי ל	כח	שממית בידים תתפש והיא בהיכלי מלך	
משלי	משלי ל	כט	שלשה המה מיטיבי צעד וארבעה מיטבי לכת	
משלי	משלי ל	ל	ליש גבור בבהמה ולא ישוב מפני כל	
משלי	משלי ל	לא	זרזיר מתנים או תיש ומלך אלקום עמו	
משלי	משלי ל	לב	אם נבלת בהתנשא ואם זמות יד לפה	
משלי	משלי ל	לג	כי מיץ חלב יוציא חמאה ומיץ אף יוציא דם ומיץ אפים יוציא ריב	
משלי	משלי לא	א	דברי למואל מלך משא אשר יסרתו אמו	
משלי	משלי לא	ב	מה ברי ומה בר בטני ומה בר נדרי	
משלי	משלי לא	ג	אל תתן לנשים חילך ודרכיך למחות מלכין	
משלי	משלי לא	ד	אל למלכים למואל אל למלכים שתו יין ולרוזנים או שכר	
משלי	משלי לא	ה	פן ישתה וישכח מחקק וישנה דין כל בני עני	
משלי	משלי לא	ו	תנו שכר לאובד ויין למרי נפש	
משלי	משלי לא	ז	ישתה וישכח רישו ועמלו לא יזכר עוד	
משלי	משלי לא	ח	פתח פיך לאלם אל דין כל בני חלוף	
משלי	משלי לא	ט	פתח פיך שפט צדק ודין עני ואביון	
משלי	משלי לא	י	אשת חיל מי ימצא ורחק מפנינים מכרה	
משלי	משלי לא	יא	בטח בה לב בעלה ושלל לא יחסר	
משלי	משלי לא	יב	גמלתהו טוב ולא רע כל ימי חייה	
משלי	משלי לא	יג	דרשה צמר ופשתים ותעש בחפץ כפיה	
משלי	משלי לא	יד	היתה כאניות סוחר ממרחק תביא לחמה	
משלי	משלי לא	טו	ותקם בעוד לילה ותתן טרף לביתה וחק לנערתיה	
משלי	משלי לא	טז	זממה שדה ותקחהו מפרי כפיה נטע כרם	
משלי	משלי לא	יז	חגרה בעוז מתניה ותאמץ זרעותיה	
משלי	משלי לא	יח	טעמה כי טוב סחרה לא יכבה בליל נרה	
משלי	משלי לא	יט	ידיה שלחה בכישור וכפיה תמכו פלך	
משלי	משלי לא	כ	כפה פרשה לעני וידיה שלחה לאביון	
משלי	משלי לא	כא	לא תירא לביתה משלג כי כל ביתה לבש שנים	
משלי	משלי לא	כב	מרבדים עשתה לה שש וארגמן לבושה	
משלי	משלי לא	כג	נודע בשערים בעלה בשבתו עם זקני ארץ	
משלי	משלי לא	כד	סדין עשתה ותמכר וחגור נתנה לכנעני	
משלי	משלי לא	כה	עז והדר לבושה ותשחק ליום אחרון	
משלי	משלי לא	כו	פיה פתחה בחכמה ותורת חסד על לשונה	
משלי	משלי לא	כז	צופיה הליכות ביתה ולחם עצלות לא תאכל	
משלי	משלי לא	כח	קמו בניה ויאשרוה בעלה ויהללה	
משלי	משלי לא	כט	רבות בנות עשו חיל ואת עלית על כלנה	
משלי	משלי לא	ל	שקר החן והבל היפי אשה יראת יהוה היא תתהלל	
משלי	משלי לא	לא	תנו לה מפרי ידיה ויהללוה בשערים מעשיה	
רות	רות א	א	ויהי בימי שפט השפטים ויהי רעב בארץ וילך איש מבית לחם יהודה לגור בשדי מואב הוא ואשתו ושני בניו	
רות	רות א	ב	ושם האיש אלימלך ושם אשתו נעמי ושם שני בניו מחלון וכליון אפרתים מבית לחם יהודה ויבאו שדי מואב ויהיו שם	
רות	רות א	ג	וימת אלימלך איש נעמי ותשאר היא ושני בניה	
רות	רות א	ד	וישאו להם נשים מאביות שם האחת ערפה ושם השנית רות וישבו שם כעשר שנים	
רות	רות א	ה	וימותו גם שניהם מחלון וכליון ותשאר האשה משני ילדיה ומאישה	
רות	רות א	ו	ותקם היא וכלתיה ותשב משדי מואב כי שמעה בשדה מואב כי פקד יהוה את עמו לתת להם לחם	
רות	רות א	ז	ותצא מן המקום אשר היתה שמה ושתי כלתיה עמה ותלכנה בדרך לשוב אל ארץ יהודה	
רות	רות א	ח	ותאמר נעמי לשתי כלתיה לכנה שבנה אשה לבית אמה יעשה יהוה עמכם חסד כאשר עשיתם עם המתים ועמדי	
רות	רות א	ט	יתן יהוה לכם ומצאן מנוחה אשה בית אישה ותשק להן ותשאנה קולן ותבכינה	
רות	רות א	י	ותאמרנה לה כי אתך נשוב לעמך	
רות	רות א	יא	ותאמר נעמי שבנה בנתי למה תלכנה עמי העוד לי בנים במעי והיו לכם לאנשים	
רות	רות א	יב	שבנה בנתי לכן כי זקנתי מהיות לאיש כי אמרתי יש לי תקוה גם הייתי הלילה לאיש וגם ילדתי בנים	
רות	רות א	יג	הלהן תשברנה עד אשר יגדלו הלהן תעגנה לבלתי היות לאיש אל בנתי כי מר לי מאד מכם כי יצאה בי יד יהוה	
רות	רות א	יד	ותשנה קולן ותבכינה עוד ותשק ערפה לחמותה ורות דבקה בה	
רות	רות א	טו	ותאמר הנה שבה יבמתך אל עמה ואל אלהיה שובי אחרי יבמתך	
רות	רות א	טז	ותאמר רות אל תפגעי בי לעזבך לשוב מאחריך כי אל אשר תלכי אלך ובאשר תליני אלין עמך עמי ואלהיך אלהי	
רות	רות א	יז	באשר תמותי אמות ושם אקבר כה יעשה יהוה לי וכה יסיף כי המות יפריד ביני ובינך	
רות	רות א	יח	ותרא כי מתאמצת היא ללכת אתה ותחדל לדבר אליה	
רות	רות א	יט	ותלכנה שתיהם עד באנה בית לחם ויהי כבאנה בית לחם ותהם כל העיר עליהן ותאמרנה הזאת נעמי	
רות	רות א	כ	ותאמר אליהן אל תקראנה לי נעמי קראן לי מרא כי המר שדי לי מאד	
רות	רות א	כא	אני מלאה הלכתי וריקם השיבני יהוה למה תקראנה לי נעמי ויהוה ענה בי ושדי הרע לי	
רות	רות א	כב	ותשב נעמי ורות המואביה כלתה עמה השבה משדי מואב והמה באו בית לחם בתחלת קציר שערים	
רות	רות ב	א	ולנעמי מידע לאישה איש גבור חיל ממשפחת אלימלך ושמו בעז	
רות	רות ב	ב	ותאמר רות המואביה אל נעמי אלכה נא השדה ואלקטה בשבלים אחר אשר אמצא חן בעיניו ותאמר לה לכי בתי	
רות	רות ב	ג	ותלך ותבוא ותלקט בשדה אחרי הקצרים ויקר מקרה חלקת השדה לבעז אשר ממשפחת אלימלך	
רות	רות ב	ד	והנה בעז בא מבית לחם ויאמר לקוצרים יהוה עמכם ויאמרו לו יברכך יהוה	
רות	רות ב	ה	ויאמר בעז לנערו הנצב על הקוצרים למי הנערה הזאת	
רות	רות ב	ו	ויען הנער הנצב על הקוצרים ויאמר נערה מואביה היא השבה עם נעמי משדה מואב	
רות	רות ב	ז	ותאמר אלקטה נא ואספתי בעמרים אחרי הקוצרים ותבוא ותעמוד מאז הבקר ועד עתה זה שבתה הבית מעט	
רות	רות ב	ח	ויאמר בעז אל רות הלוא שמעת בתי אל תלכי ללקט בשדה אחר וגם לא תעבורי מזה וכה תדבקין עם נערתי	
רות	רות ב	ט	עיניך בשדה אשר יקצרון והלכת אחריהן הלוא צויתי את הנערים לבלתי נגעך וצמת והלכת אל הכלים ושתית מאשר ישאבון הנערים	
רות	רות ב	י	ותפל על פניה ותשתחו ארצה ותאמר אליו מדוע מצאתי חן בעיניך להכירני ואנכי נכריה	
רות	רות ב	יא	ויען בעז ויאמר לה הגד הגד לי כל אשר עשית את חמותך אחרי מות אישך ותעזבי אביך ואמך וארץ מולדתך ותלכי אל עם אשר לא ידעת תמול שלשום	
רות	רות ב	יב	ישלם יהוה פעלך ותהי משכרתך שלמה מעם יהוה אלהי ישראל אשר באת לחסות תחת כנפיו	
רות	רות ב	יג	ותאמר אמצא חן בעיניך אדני כי נחמתני וכי דברת על לב שפחתך ואנכי לא אהיה כאחת שפחתיך	
רות	רות ב	יד	ויאמר לה בעז לעת האכל גשי הלם ואכלת מן הלחם וטבלת פתך בחמץ ותשב מצד הקוצרים ויצבט לה קלי ותאכל ותשבע ותתר	
רות	רות ב	טו	ותקם ללקט ויצו בעז את נעריו לאמר גם בין העמרים תלקט ולא תכלימוה	
רות	רות ב	טז	וגם של תשלו לה מן הצבתים ועזבתם ולקטה ולא תגערו בה	
רות	רות ב	יז	ותלקט בשדה עד הערב ותחבט את אשר לקטה ויהי כאיפה שערים	
רות	רות ב	יח	ותשא ותבוא העיר ותרא חמותה את אשר לקטה ותוצא ותתן לה את אשר הותרה משבעה	
רות	רות ב	יט	ותאמר לה חמותה איפה לקטת היום ואנה עשית יהי מכירך ברוך ותגד לחמותה את אשר עשתה עמו ותאמר שם האיש אשר עשיתי עמו היום בעז	
רות	רות ב	כ	ותאמר נעמי לכלתה ברוך הוא ליהוה אשר לא עזב חסדו את החיים ואת המתים ותאמר לה נעמי קרוב לנו האיש מגאלנו הוא	
רות	רות ב	כא	ותאמר רות המואביה גם כי אמר אלי עם הנערים אשר לי תדבקין עד אם כלו את כל הקציר אשר לי	
רות	רות ב	כב	ותאמר נעמי אל רות כלתה טוב בתי כי תצאי עם נערותיו ולא יפגעו בך בשדה אחר	
רות	רות ב	כג	ותדבק בנערות בעז ללקט עד כלות קציר השערים וקציר החטים ותשב את חמותה	
רות	רות ג	א	ותאמר לה נעמי חמותה בתי הלא אבקש לך מנוח אשר ייטב לך	
רות	רות ג	ב	ועתה הלא בעז מדעתנו אשר היית את נערותיו הנה הוא זרה את גרן השערים הלילה	
רות	רות ג	ג	ורחצת וסכת ושמת שמלתך עליך וירדתי הגרן אל תודעי לאיש עד כלתו לאכל ולשתות	
רות	רות ג	ד	ויהי בשכבו וידעת את המקום אשר ישכב שם ובאת וגלית מרגלתיו ושכבתי והוא יגיד לך את אשר תעשין	
רות	רות ג	ה	ותאמר אליה כל אשר תאמרי אעשה	
רות	רות ג	ו	ותרד הגרן ותעש ככל אשר צותה חמותה	
רות	רות ג	ז	ויאכל בעז וישת וייטב לבו ויבא לשכב בקצה הערמה ותבא בלט ותגל מרגלתיו ותשכב	
רות	רות ג	ח	ויהי בחצי הלילה ויחרד האיש וילפת והנה אשה שכבת מרגלתיו	
רות	רות ג	ט	ויאמר מי את ותאמר אנכי רות אמתך ופרשת כנפך על אמתך כי גאל אתה	
רות	רות ג	י	ויאמר ברוכה את ליהוה בתי היטבת חסדך האחרון מן הראשון לבלתי לכת אחרי הבחורים אם דל ואם עשיר	
רות	רות ג	יא	ועתה בתי אל תיראי כל אשר תאמרי אעשה לך כי יודע כל שער עמי כי אשת חיל את	
רות	רות ג	יב	ועתה כי אמנם כי אם גאל אנכי וגם יש גאל קרוב ממני	
רות	רות ג	יג	ליני הלילה והיה בבקר אם יגאלך טוב יגאל ואם לא יחפץ לגאלך וגאלתיך אנכי חי יהוה שכבי עד הבקר	
רות	רות ג	יד	ותשכב מרגלתו עד הבקר ותקם בטרום יכיר איש את רעהו ויאמר אל יודע כי באה האשה הגרן	
רות	רות ג	טו	ויאמר הבי המטפחת אשר עליך ואחזי בה ותאחז בה וימד שש שערים וישת עליה ויבא העיר	
רות	רות ג	טז	ותבוא אל חמותה ותאמר מי את בתי ותגד לה את כל אשר עשה לה האיש	
רות	רות ג	יז	ותאמר שש השערים האלה נתן לי כי אמר אל תבואי ריקם אל חמותך	
רות	רות ג	יח	ותאמר שבי בתי עד אשר תדעין איך יפל דבר כי לא ישקט האיש כי אם כלה הדבר היום	
רות	רות ד	א	ובעז עלה השער וישב שם והנה הגאל עבר אשר דבר בעז ויאמר סורה שבה פה פלני אלמני ויסר וישב	
רות	רות ד	ב	ויקח עשרה אנשים מזקני העיר ויאמר שבו פה וישבו	
רות	רות ד	ג	ויאמר לגאל חלקת השדה אשר לאחינו לאלימלך מכרה נעמי השבה משדה מואב	
רות	רות ד	ד	ואני אמרתי אגלה אזנך לאמר קנה נגד הישבים ונגד זקני עמי אם תגאל גאל ואם לא יגאל הגידה לי ואדע כי אין זולתך לגאול ואנכי אחריך ויאמר אנכי אגאל	
רות	רות ד	ה	ויאמר בעז ביום קנותך השדה מיד נעמי ומאת רות המואביה אשת המת קניתי להקים שם המת על נחלתו	
רות	רות ד	ו	ויאמר הגאל לא אוכל לגאול לי פן אשחית את נחלתי גאל לך אתה את גאלתי כי לא אוכל לגאל	
רות	רות ד	ז	וזאת לפנים בישראל על הגאולה ועל התמורה לקים כל דבר שלף איש נעלו ונתן לרעהו וזאת התעודה בישראל	
רות	רות ד	ח	ויאמר הגאל לבעז קנה לך וישלף נעלו	
רות	רות ד	ט	ויאמר בעז לזקנים וכל העם עדים אתם היום כי קניתי את כל אשר לאלימלך ואת כל אשר לכליון ומחלון מיד נעמי	
רות	רות ד	י	וגם את רות המאביה אשת מחלון קניתי לי לאשה להקים שם המת על נחלתו ולא יכרת שם המת מעם אחיו ומשער מקומו עדים אתם היום	
רות	רות ד	יא	ויאמרו כל העם אשר בשער והזקנים עדים יתן יהוה את האשה הבאה אל ביתך כרחל וכלאה אשר בנו שתיהם את בית ישראל ועשה חיל באפרתה וקרא שם בבית לחם	
רות	רות ד	יב	ויהי ביתך כבית פרץ אשר ילדה תמר ליהודה מן הזרע אשר יתן יהוה לך מן הנערה הזאת	
רות	רות ד	יג	ויקח בעז את רות ותהי לו לאשה ויבא אליה ויתן יהוה לה הריון ותלד בן	
רות	רות ד	יד	ותאמרנה הנשים אל נעמי ברוך יהוה אשר לא השבית לך גאל היום ויקרא שמו בישראל	
רות	רות ד	טו	והיה לך למשיב נפש ולכלכל את שיבתך כי כלתך אשר אהבתך ילדתו אשר היא טובה לך משבעה בנים	
רות	רות ד	טז	ותקח נעמי את הילד ותשתהו בחיקה ותהי לו לאמנת	
רות	רות ד	יז	ותקראנה לו השכנות שם לאמר ילד בן לנעמי ותקראנה שמו עובד הוא אבי ישי אבי דוד	
רות	רות ד	יח	ואלה תולדות פרץ פרץ הוליד את חצרון	
רות	רות ד	יט	וחצרון הוליד את רם ורם הוליד את עמינדב	
רות	רות ד	כ	ועמינדב הוליד את נחשון ונחשון הוליד את שלמה	
רות	רות ד	כא	ושלמון הוליד את בעז ובעז הוליד את עובד	
רות	רות ד	כב	ועבד הוליד את ישי וישי הוליד את דוד	
שיר השירים	שיר השירים א	א	שיר השירים אשר לשלמה	
שיר השירים	שיר השירים א	ב	ישקני מנשיקות פיהו כי טובים דדיך מיין	
שיר השירים	שיר השירים א	ג	לריח שמניך טובים שמן תורק שמך על כן עלמות אהבוך	
שיר השירים	שיר השירים א	ד	משכני אחריך נרוצה הביאני המלך חדריו נגילה ונשמחה בך נזכירה דדיך מיין מישרים אהבוך	
שיר השירים	שיר השירים א	ה	שחורה אני ונאוה בנות ירושלם כאהלי קדר כיריעות שלמה	
שיר השירים	שיר השירים א	ו	אל תראוני שאני שחרחרת ששזפתני השמש בני אמי נחרו בי שמני נטרה את הכרמים כרמי שלי לא נטרתי	
שיר השירים	שיר השירים א	ז	הגידה לי שאהבה נפשי איכה תרעה איכה תרביץ בצהרים שלמה אהיה כעטיה על עדרי חבריך	
שיר השירים	שיר השירים א	ח	אם לא תדעי לך היפה בנשים צאי לך בעקבי הצאן ורעי את גדיתיך על משכנות הרעים	
שיר השירים	שיר השירים א	ט	לססתי ברכבי פרעה דמיתיך רעיתי	
שיר השירים	שיר השירים א	י	נאוו לחייך בתרים צוארך בחרוזים	
שיר השירים	שיר השירים א	יא	תורי זהב נעשה לך עם נקדות הכסף	
שיר השירים	שיר השירים א	יב	עד שהמלך במסבו נרדי נתן ריחו	
שיר השירים	שיר השירים א	יג	צרור המר דודי לי בין שדי ילין	
שיר השירים	שיר השירים א	יד	אשכל הכפר דודי לי בכרמי עין גדי	
שיר השירים	שיר השירים א	טו	הנך יפה רעיתי הנך יפה עיניך יונים	
שיר השירים	שיר השירים א	טז	הנך יפה דודי אף נעים אף ערשנו רעננה	
שיר השירים	שיר השירים א	יז	קרות בתינו ארזים רחיטנו ברותים	
שיר השירים	שיר השירים ב	א	אני חבצלת השרון שושנת העמקים	
שיר השירים	שיר השירים ב	ב	כשושנה בין החוחים כן רעיתי בין הבנות	
שיר השירים	שיר השירים ב	ג	כתפוח בעצי היער כן דודי בין הבנים בצלו חמדתי וישבתי ופריו מתוק לחכי	
שיר השירים	שיר השירים ב	ד	הביאני אל בית היין ודגלו עלי אהבה	
שיר השירים	שיר השירים ב	ה	סמכוני באשישות רפדוני בתפוחים כי חולת אהבה אני	
שיר השירים	שיר השירים ב	ו	שמאלו תחת לראשי וימינו תחבקני	
שיר השירים	שיר השירים ב	ז	השבעתי אתכם בנות ירושלם בצבאות או באילות השדה אם תעירו ואם תעוררו את האהבה עד שתחפץ	
שיר השירים	שיר השירים ב	ח	קול דודי הנה זה בא מדלג על ההרים מקפץ על הגבעות	
שיר השירים	שיר השירים ב	ט	דומה דודי לצבי או לעפר האילים הנה זה עומד אחר כתלנו משגיח מן החלנות מציץ מן החרכים	
שיר השירים	שיר השירים ב	י	ענה דודי ואמר לי קומי לך רעיתי יפתי ולכי לך	
שיר השירים	שיר השירים ב	יא	כי הנה הסתו עבר הגשם חלף הלך לו	
שיר השירים	שיר השירים ב	יב	הנצנים נראו בארץ עת הזמיר הגיע וקול התור נשמע בארצנו	
שיר השירים	שיר השירים ב	יג	התאנה חנטה פגיה והגפנים סמדר נתנו ריח קומי לכי רעיתי יפתי ולכי לך	
שיר השירים	שיר השירים ב	יד	יונתי בחגוי הסלע בסתר המדרגה הראיני את מראיך השמיעיני את קולך כי קולך ערב ומראיך נאוה	
שיר השירים	שיר השירים ב	טו	אחזו לנו שועלים שועלים קטנים מחבלים כרמים וכרמינו סמדר	
שיר השירים	שיר השירים ב	טז	דודי לי ואני לו הרעה בשושנים	
שיר השירים	שיר השירים ב	יז	עד שיפוח היום ונסו הצללים סב דמה לך דודי לצבי או לעפר האילים על הרי בתר	
שיר השירים	שיר השירים ג	א	על משכבי בלילות בקשתי את שאהבה נפשי בקשתיו ולא מצאתיו	
שיר השירים	שיר השירים ג	ב	אקומה נא ואסובבה בעיר בשוקים וברחבות אבקשה את שאהבה נפשי בקשתיו ולא מצאתיו	
שיר השירים	שיר השירים ג	ג	מצאוני השמרים הסבבים בעיר את שאהבה נפשי ראיתם	
שיר השירים	שיר השירים ג	ד	כמעט שעברתי מהם עד שמצאתי את שאהבה נפשי אחזתיו ולא ארפנו עד שהביאתיו אל בית אמי ואל חדר הורתי	
שיר השירים	שיר השירים ג	ה	השבעתי אתכם בנות ירושלם בצבאות או באילות השדה אם תעירו ואם תעוררו את האהבה עד שתחפץ	
שיר השירים	שיר השירים ג	ו	מי זאת עלה מן המדבר כתימרות עשן מקטרת מור ולבונה מכל אבקת רוכל	
שיר השירים	שיר השירים ג	ז	הנה מטתו שלשלמה ששים גברים סביב לה מגברי ישראל	
שיר השירים	שיר השירים ג	ח	כלם אחזי חרב מלמדי מלחמה איש חרבו על ירכו מפחד בלילות	
שיר השירים	שיר השירים ג	ט	אפריון עשה לו המלך שלמה מעצי הלבנון	
שיר השירים	שיר השירים ג	י	עמודיו עשה כסף רפידתו זהב מרכבו ארגמן תוכו רצוף אהבה מבנות ירושלם	
שיר השירים	שיר השירים ג	יא	צאינה וראינה בנות ציון במלך שלמה בעטרה שעטרה לו אמו ביום חתנתו וביום שמחת לבו	
שיר השירים	שיר השירים ד	א	הנך יפה רעיתי הנך יפה עיניך יונים מבעד לצמתך שערך כעדר העזים שגלשו מהר גלעד	
שיר השירים	שיר השירים ד	ב	שניך כעדר הקצובות שעלו מן הרחצה שכלם מתאימות ושכלה אין בהם	
שיר השירים	שיר השירים ד	ג	כחוט השני שפתתיך ומדבריך נאוה כפלח הרמון רקתך מבעד לצמתך	
שיר השירים	שיר השירים ד	ד	כמגדל דויד צוארך בנוי לתלפיות אלף המגן תלוי עליו כל שלטי הגבורים	
שיר השירים	שיר השירים ד	ה	שני שדיך כשני עפרים תאומי צביה הרועים בשושנים	
שיר השירים	שיר השירים ד	ו	עד שיפוח היום ונסו הצללים אלך לי אל הר המור ואל גבעת הלבונה	
שיר השירים	שיר השירים ד	ז	כלך יפה רעיתי ומום אין בך	
שיר השירים	שיר השירים ד	ח	אתי מלבנון כלה אתי מלבנון תבואי תשורי מראש אמנה מראש שניר וחרמון ממענות אריות מהררי נמרים	
שיר השירים	שיר השירים ד	ט	לבבתני אחתי כלה לבבתיני באחד מעיניך באחד ענק מצורניך	
שיר השירים	שיר השירים ד	י	מה יפו דדיך אחתי כלה מה טבו דדיך מיין וריח שמניך מכל בשמים	
שיר השירים	שיר השירים ד	יא	נפת תטפנה שפתותיך כלה דבש וחלב תחת לשונך וריח שלמתיך כריח לבנון	
שיר השירים	שיר השירים ד	יב	גן נעול אחתי כלה גל נעול מעין חתום	
שיר השירים	שיר השירים ד	יג	שלחיך פרדס רמונים עם פרי מגדים כפרים עם נרדים	
שיר השירים	שיר השירים ד	יד	נרד וכרכם קנה וקנמון עם כל עצי לבונה מר ואהלות עם כל ראשי בשמים	
שיר השירים	שיר השירים ד	טו	מעין גנים באר מים חיים ונזלים מן לבנון	
שיר השירים	שיר השירים ד	טז	עורי צפון ובואי תימן הפיחי גני יזלו בשמיו יבא דודי לגנו ויאכל פרי מגדיו	
שיר השירים	שיר השירים ה	א	באתי לגני אחתי כלה אריתי מורי עם בשמי אכלתי יערי עם דבשי שתיתי ייני עם חלבי אכלו רעים שתו ושכרו דודים	
שיר השירים	שיר השירים ה	ב	אני ישנה ולבי ער קול דודי דופק פתחי לי אחתי רעיתי יונתי תמתי שראשי נמלא טל קוצותי רסיסי לילה	
שיר השירים	שיר השירים ה	ג	פשטתי את כתנתי איככה אלבשנה רחצתי את רגלי איככה אטנפם	
שיר השירים	שיר השירים ה	ד	דודי שלח ידו מן החר ומעי המו עליו	
שיר השירים	שיר השירים ה	ה	קמתי אני לפתח לדודי וידי נטפו מור ואצבעתי מור עבר על כפות המנעול	
שיר השירים	שיר השירים ה	ו	פתחתי אני לדודי ודודי חמק עבר נפשי יצאה בדברו בקשתיהו ולא מצאתיהו קראתיו ולא ענני	
שיר השירים	שיר השירים ה	ז	מצאני השמרים הסבבים בעיר הכוני פצעוני נשאו את רדידי מעלי שמרי החמות	
שיר השירים	שיר השירים ה	ח	השבעתי אתכם בנות ירושלם אם תמצאו את דודי מה תגידו לו שחולת אהבה אני	
שיר השירים	שיר השירים ה	ט	מה דודך מדוד היפה בנשים מה דודך מדוד שככה השבעתנו	
שיר השירים	שיר השירים ה	י	דודי צח ואדום דגול מרבבה	
שיר השירים	שיר השירים ה	יא	ראשו כתם פז קוצותיו תלתלים שחרות כעורב	
שיר השירים	שיר השירים ה	יב	עיניו כיונים על אפיקי מים רחצות בחלב ישבות על מלאת	
שיר השירים	שיר השירים ה	יג	לחיו כערוגת הבשם מגדלות מרקחים שפתותיו שושנים נטפות מור עבר	
שיר השירים	שיר השירים ה	יד	ידיו גלילי זהב ממלאים בתרשיש מעיו עשת שן מעלפת ספירים	
שיר השירים	שיר השירים ה	טו	שוקיו עמודי שש מיסדים על אדני פז מראהו כלבנון בחור כארזים	
שיר השירים	שיר השירים ה	טז	חכו ממתקים וכלו מחמדים זה דודי וזה רעי בנות ירושלם	
שיר השירים	שיר השירים ו	א	אנה הלך דודך היפה בנשים אנה פנה דודך ונבקשנו עמך	
שיר השירים	שיר השירים ו	ב	דודי ירד לגנו לערוגות הבשם לרעות בגנים וללקט שושנים	
שיר השירים	שיר השירים ו	ג	אני לדודי ודודי לי הרעה בשושנים	
שיר השירים	שיר השירים ו	ד	יפה את רעיתי כתרצה נאוה כירושלם אימה כנדגלות	
שיר השירים	שיר השירים ו	ה	הסבי עיניך מנגדי שהם הרהיבני שערך כעדר העזים שגלשו מן הגלעד	
שיר השירים	שיר השירים ו	ו	שניך כעדר הרחלים שעלו מן הרחצה שכלם מתאימות ושכלה אין בהם	
שיר השירים	שיר השירים ו	ז	כפלח הרמון רקתך מבעד לצמתך	
שיר השירים	שיר השירים ו	ח	ששים המה מלכות ושמנים פילגשים ועלמות אין מספר	
שיר השירים	שיר השירים ו	ט	אחת היא יונתי תמתי אחת היא לאמה ברה היא ליולדתה ראוה בנות ויאשרוה מלכות ופילגשים ויהללוה	
שיר השירים	שיר השירים ו	י	מי זאת הנשקפה כמו שחר יפה כלבנה ברה כחמה אימה כנדגלות	
שיר השירים	שיר השירים ו	יא	אל גנת אגוז ירדתי לראות באבי הנחל לראות הפרחה הגפן הנצו הרמנים	
שיר השירים	שיר השירים ו	יב	לא ידעתי נפשי שמתני מרכבות עמי נדיב	
שיר השירים	שיר השירים ז	א	שובי שובי השולמית שובי שובי ונחזה בך מה תחזו בשולמית כמחלת המחנים	
שיר השירים	שיר השירים ז	ב	מה יפו פעמיך בנעלים בת נדיב חמוקי ירכיך כמו חלאים מעשה ידי אמן	
שיר השירים	שיר השירים ז	ג	שררך אגן הסהר אל יחסר המזג בטנך ערמת חטים סוגה בשושנים	
שיר השירים	שיר השירים ז	ד	שני שדיך כשני עפרים תאמי צביה	
שיר השירים	שיר השירים ז	ה	צוארך כמגדל השן עיניך ברכות בחשבון על שער בת רבים אפך כמגדל הלבנון צופה פני דמשק	
שיר השירים	שיר השירים ז	ו	ראשך עליך ככרמל ודלת ראשך כארגמן מלך אסור ברהטים	
שיר השירים	שיר השירים ז	ז	מה יפית ומה נעמת אהבה בתענוגים	
שיר השירים	שיר השירים ז	ח	זאת קומתך דמתה לתמר ושדיך לאשכלות	
שיר השירים	שיר השירים ז	ט	אמרתי אעלה בתמר אחזה בסנסניו ויהיו נא שדיך כאשכלות הגפן וריח אפך כתפוחים	
שיר השירים	שיר השירים ז	י	וחכך כיין הטוב הולך לדודי למישרים דובב שפתי ישנים	
שיר השירים	שיר השירים ז	יא	אני לדודי ועלי תשוקתו	
שיר השירים	שיר השירים ז	יב	לכה דודי נצא השדה נלינה בכפרים	
שיר השירים	שיר השירים ז	יג	נשכימה לכרמים נראה אם פרחה הגפן פתח הסמדר הנצו הרמונים שם אתן את דדי לך	
שיר השירים	שיר השירים ז	יד	הדודאים נתנו ריח ועל פתחינו כל מגדים חדשים גם ישנים דודי צפנתי לך	
שיר השירים	שיר השירים ח	א	מי יתנך כאח לי יונק שדי אמי אמצאך בחוץ אשקך גם לא יבוזו לי	
שיר השירים	שיר השירים ח	ב	אנהגך אביאך אל בית אמי תלמדני אשקך מיין הרקח מעסיס רמני	
שיר השירים	שיר השירים ח	ג	שמאלו תחת ראשי וימינו תחבקני	
שיר השירים	שיר השירים ח	ד	השבעתי אתכם בנות ירושלם מה תעירו ומה תעררו את האהבה עד שתחפץ	
שיר השירים	שיר השירים ח	ה	מי זאת עלה מן המדבר מתרפקת על דודה תחת התפוח עוררתיך שמה חבלתך אמך שמה חבלה ילדתך	
שיר השירים	שיר השירים ח	ו	שימני כחותם על לבך כחותם על זרועך כי עזה כמות אהבה קשה כשאול קנאה רשפיה רשפי אש שלהבתיה	
שיר השירים	שיר השירים ח	ז	מים רבים לא יוכלו לכבות את האהבה ונהרות לא ישטפוה אם יתן איש את כל הון ביתו באהבה בוז יבוזו לו	
שיר השירים	שיר השירים ח	ח	אחות לנו קטנה ושדים אין לה מה נעשה לאחתנו ביום שידבר בה	
שיר השירים	שיר השירים ח	ט	אם חומה היא נבנה עליה טירת כסף ואם דלת היא נצור עליה לוח ארז	
שיר השירים	שיר השירים ח	י	אני חומה ושדי כמגדלות אז הייתי בעיניו כמוצאת שלום	
שיר השירים	שיר השירים ח	יא	כרם היה לשלמה בבעל המון נתן את הכרם לנטרים איש יבא בפריו אלף כסף	
שיר השירים	שיר השירים ח	יב	כרמי שלי לפני האלף לך שלמה ומאתים לנטרים את פריו	
שיר השירים	שיר השירים ח	יג	היושבת בגנים חברים מקשיבים לקולך השמיעיני	
שיר השירים	שיר השירים ח	יד	ברח דודי ודמה לך לצבי או לעפר האילים על הרי בשמים	
קהלת	קהלת א	א	דברי קהלת בן דוד מלך בירושלם	
קהלת	קהלת א	ב	הבל הבלים אמר קהלת הבל הבלים הכל הבל	
קהלת	קהלת א	ג	מה יתרון לאדם בכל עמלו שיעמל תחת השמש	
קהלת	קהלת א	ד	דור הלך ודור בא והארץ לעולם עמדת	
קהלת	קהלת א	ה	וזרח השמש ובא השמש ואל מקומו שואף זורח הוא שם	
קהלת	קהלת א	ו	הולך אל דרום וסובב אל צפון סובב סבב הולך הרוח ועל סביבתיו שב הרוח	
קהלת	קהלת א	ז	כל הנחלים הלכים אל הים והים איננו מלא אל מקום שהנחלים הלכים שם הם שבים ללכת	
קהלת	קהלת א	ח	כל הדברים יגעים לא יוכל איש לדבר לא תשבע עין לראות ולא תמלא אזן משמע	
קהלת	קהלת א	ט	מה שהיה הוא שיהיה ומה שנעשה הוא שיעשה ואין כל חדש תחת השמש	
קהלת	קהלת א	י	יש דבר שיאמר ראה זה חדש הוא כבר היה לעלמים אשר היה מלפננו	
קהלת	קהלת א	יא	אין זכרון לראשנים וגם לאחרנים שיהיו לא יהיה להם זכרון עם שיהיו לאחרנה	
קהלת	קהלת א	יב	אני קהלת הייתי מלך על ישראל בירושלם	
קהלת	קהלת א	יג	ונתתי את לבי לדרוש ולתור בחכמה על כל אשר נעשה תחת השמים הוא ענין רע נתן אלהים לבני האדם לענות בו	
קהלת	קהלת א	יד	ראיתי את כל המעשים שנעשו תחת השמש והנה הכל הבל ורעות רוח	
קהלת	קהלת א	טו	מעות לא יוכל לתקן וחסרון לא יוכל להמנות	
קהלת	קהלת א	טז	דברתי אני עם לבי לאמר אני הנה הגדלתי והוספתי חכמה על כל אשר היה לפני על ירושלם ולבי ראה הרבה חכמה ודעת	
קהלת	קהלת א	יז	ואתנה לבי לדעת חכמה ודעת הוללות ושכלות ידעתי שגם זה הוא רעיון רוח	
קהלת	קהלת א	יח	כי ברב חכמה רב כעס ויוסיף דעת יוסיף מכאוב	
קהלת	קהלת ב	א	אמרתי אני בלבי לכה נא אנסכה בשמחה וראה בטוב והנה גם הוא הבל	
קהלת	קהלת ב	ב	לשחוק אמרתי מהולל ולשמחה מה זה עשה	
קהלת	קהלת ב	ג	תרתי בלבי למשוך ביין את בשרי ולבי נהג בחכמה ולאחז בסכלות עד אשר אראה אי זה טוב לבני האדם אשר יעשו תחת השמים מספר ימי חייהם	
קהלת	קהלת ב	ד	הגדלתי מעשי בניתי לי בתים נטעתי לי כרמים	
קהלת	קהלת ב	ה	עשיתי לי גנות ופרדסים ונטעתי בהם עץ כל פרי	
קהלת	קהלת ב	ו	עשיתי לי ברכות מים להשקות מהם יער צומח עצים	
קהלת	קהלת ב	ז	קניתי עבדים ושפחות ובני בית היה לי גם מקנה בקר וצאן הרבה היה לי מכל שהיו לפני בירושלם	
קהלת	קהלת ב	ח	כנסתי לי גם כסף וזהב וסגלת מלכים והמדינות עשיתי לי שרים ושרות ותענוגת בני האדם שדה ושדות	
קהלת	קהלת ב	ט	וגדלתי והוספתי מכל שהיה לפני בירושלם אף חכמתי עמדה לי	
קהלת	קהלת ב	י	וכל אשר שאלו עיני לא אצלתי מהם לא מנעתי את לבי מכל שמחה כי לבי שמח מכל עמלי וזה היה חלקי מכל עמלי	
קהלת	קהלת ב	יא	ופניתי אני בכל מעשי שעשו ידי ובעמל שעמלתי לעשות והנה הכל הבל ורעות רוח ואין יתרון תחת השמש	
קהלת	קהלת ב	יב	ופניתי אני לראות חכמה והוללות וסכלות כי מה האדם שיבוא אחרי המלך את אשר כבר עשוהו	
קהלת	קהלת ב	יג	וראיתי אני שיש יתרון לחכמה מן הסכלות כיתרון האור מן החשך	
קהלת	קהלת ב	יד	החכם עיניו בראשו והכסיל בחשך הולך וידעתי גם אני שמקרה אחד יקרה את כלם	
קהלת	קהלת ב	טו	ואמרתי אני בלבי כמקרה הכסיל גם אני יקרני ולמה חכמתי אני אז יותר ודברתי בלבי שגם זה הבל	
קהלת	קהלת ב	טז	כי אין זכרון לחכם עם הכסיל לעולם בשכבר הימים הבאים הכל נשכח ואיך ימות החכם עם הכסיל	
קהלת	קהלת ב	יז	ושנאתי את החיים כי רע עלי המעשה שנעשה תחת השמש כי הכל הבל ורעות רוח	
קהלת	קהלת ב	יח	ושנאתי אני את כל עמלי שאני עמל תחת השמש שאניחנו לאדם שיהיה אחרי	
קהלת	קהלת ב	יט	ומי יודע החכם יהיה או סכל וישלט בכל עמלי שעמלתי ושחכמתי תחת השמש גם זה הבל	
קהלת	קהלת ב	כ	וסבותי אני ליאש את לבי על כל העמל שעמלתי תחת השמש	
קהלת	קהלת ב	כא	כי יש אדם שעמלו בחכמה ובדעת ובכשרון ולאדם שלא עמל בו יתננו חלקו גם זה הבל ורעה רבה	
קהלת	קהלת ב	כב	כי מה הוה לאדם בכל עמלו וברעיון לבו שהוא עמל תחת השמש	
קהלת	קהלת ב	כג	כי כל ימיו מכאבים וכעס ענינו גם בלילה לא שכב לבו גם זה הבל הוא	
קהלת	קהלת ב	כד	אין טוב באדם שיאכל ושתה והראה את נפשו טוב בעמלו גם זה ראיתי אני כי מיד האלהים היא	
קהלת	קהלת ב	כה	כי מי יאכל ומי יחוש חוץ ממני	
קהלת	קהלת ב	כו	כי לאדם שטוב לפניו נתן חכמה ודעת ושמחה ולחוטא נתן ענין לאסוף ולכנוס לתת לטוב לפני האלהים גם זה הבל ורעות רוח	
קהלת	קהלת ג	א	לכל זמן ועת לכל חפץ תחת השמים	
קהלת	קהלת ג	ב	עת ללדת ועת למות עת לטעת ועת לעקור נטוע	
קהלת	קהלת ג	ג	עת להרוג ועת לרפוא עת לפרוץ ועת לבנות	
קהלת	קהלת ג	ד	עת לבכות ועת לשחוק עת ספוד ועת רקוד	
קהלת	קהלת ג	ה	עת להשליך אבנים ועת כנוס אבנים עת לחבוק ועת לרחק מחבק	
קהלת	קהלת ג	ו	עת לבקש ועת לאבד עת לשמור ועת להשליך	
קהלת	קהלת ג	ז	עת לקרוע ועת לתפור עת לחשות ועת לדבר	
קהלת	קהלת ג	ח	עת לאהב ועת לשנא עת מלחמה ועת שלום	
קהלת	קהלת ג	ט	מה יתרון העושה באשר הוא עמל	
קהלת	קהלת ג	י	ראיתי את הענין אשר נתן אלהים לבני האדם לענות בו	
קהלת	קהלת ג	יא	את הכל עשה יפה בעתו גם את העלם נתן בלבם מבלי אשר לא ימצא האדם את המעשה אשר עשה האלהים מראש ועד סוף	
קהלת	קהלת ג	יב	ידעתי כי אין טוב בם כי אם לשמוח ולעשות טוב בחייו	
קהלת	קהלת ג	יג	וגם כל האדם שיאכל ושתה וראה טוב בכל עמלו מתת אלהים היא	
קהלת	קהלת ג	יד	ידעתי כי כל אשר יעשה האלהים הוא יהיה לעולם עליו אין להוסיף וממנו אין לגרע והאלהים עשה שיראו מלפניו	
קהלת	קהלת ג	טו	מה שהיה כבר הוא ואשר להיות כבר היה והאלהים יבקש את נרדף	
קהלת	קהלת ג	טז	ועוד ראיתי תחת השמש מקום המשפט שמה הרשע ומקום הצדק שמה הרשע	
קהלת	קהלת ג	יז	אמרתי אני בלבי את הצדיק ואת הרשע ישפט האלהים כי עת לכל חפץ ועל כל המעשה שם	
קהלת	קהלת ג	יח	אמרתי אני בלבי על דברת בני האדם לברם האלהים ולראות שהם בהמה המה להם	
קהלת	קהלת ג	יט	כי מקרה בני האדם ומקרה הבהמה ומקרה אחד להם כמות זה כן מות זה ורוח אחד לכל ומותר האדם מן הבהמה אין כי הכל הבל	
קהלת	קהלת ג	כ	הכל הולך אל מקום אחד הכל היה מן העפר והכל שב אל העפר	
קהלת	קהלת ג	כא	מי יודע רוח בני האדם העלה היא למעלה ורוח הבהמה הירדת היא למטה לארץ	
קהלת	קהלת ג	כב	וראיתי כי אין טוב מאשר ישמח האדם במעשיו כי הוא חלקו כי מי יביאנו לראות במה שיהיה אחריו	
קהלת	קהלת ד	א	ושבתי אני ואראה את כל העשקים אשר נעשים תחת השמש והנה דמעת העשקים ואין להם מנחם ומיד עשקיהם כח ואין להם מנחם	
קהלת	קהלת ד	ב	ושבח אני את המתים שכבר מתו מן החיים אשר המה חיים עדנה	
קהלת	קהלת ד	ג	וטוב משניהם את אשר עדן לא היה אשר לא ראה את המעשה הרע אשר נעשה תחת השמש	
קהלת	קהלת ד	ד	וראיתי אני את כל עמל ואת כל כשרון המעשה כי היא קנאת איש מרעהו גם זה הבל ורעות רוח	
קהלת	קהלת ד	ה	הכסיל חבק את ידיו ואכל את בשרו	
קהלת	קהלת ד	ו	טוב מלא כף נחת ממלא חפנים עמל ורעות רוח	
קהלת	קהלת ד	ז	ושבתי אני ואראה הבל תחת השמש	
קהלת	קהלת ד	ח	יש אחד ואין שני גם בן ואח אין לו ואין קץ לכל עמלו גם עיניו לא תשבע עשר ולמי אני עמל ומחסר את נפשי מטובה גם זה הבל וענין רע הוא	
קהלת	קהלת ד	ט	טובים השנים מן האחד אשר יש להם שכר טוב בעמלם	
קהלת	קהלת ד	י	כי אם יפלו האחד יקים את חברו ואילו האחד שיפול ואין שני להקימו	
קהלת	קהלת ד	יא	גם אם ישכבו שנים וחם להם ולאחד איך יחם	
קהלת	קהלת ד	יב	ואם יתקפו האחד השנים יעמדו נגדו והחוט המשלש לא במהרה ינתק	
קהלת	קהלת ד	יג	טוב ילד מסכן וחכם ממלך זקן וכסיל אשר לא ידע להזהר עוד	
קהלת	קהלת ד	יד	כי מבית הסורים יצא למלך כי גם במלכותו נולד רש	
קהלת	קהלת ד	טו	ראיתי את כל החיים המהלכים תחת השמש עם הילד השני אשר יעמד תחתיו	
קהלת	קהלת ד	טז	אין קץ לכל העם לכל אשר היה לפניהם גם האחרונים לא ישמחו בו כי גם זה הבל ורעיון רוח	
קהלת	קהלת ד	יז	שמר רגליך כאשר תלך אל בית האלהים וקרוב לשמע מתת הכסילים זבח כי אינם יודעים לעשות רע	
קהלת	קהלת ה	א	אל תבהל על פיך ולבך אל ימהר להוציא דבר לפני האלהים כי האלהים בשמים ואתה על הארץ על כן יהיו דבריך מעטים	
קהלת	קהלת ה	ב	כי בא החלום ברב ענין וקול כסיל ברב דברים	
קהלת	קהלת ה	ג	כאשר תדר נדר לאלהים אל תאחר לשלמו כי אין חפץ בכסילים את אשר תדר שלם	
קהלת	קהלת ה	ד	טוב אשר לא תדר משתדור ולא תשלם	
קהלת	קהלת ה	ה	אל תתן את פיך לחטיא את בשרך ואל תאמר לפני המלאך כי שגגה היא למה יקצף האלהים על קולך וחבל את מעשה ידיך	
קהלת	קהלת ה	ו	כי ברב חלמות והבלים ודברים הרבה כי את האלהים ירא	
קהלת	קהלת ה	ז	אם עשק רש וגזל משפט וצדק תראה במדינה אל תתמה על החפץ כי גבה מעל גבה שמר וגבהים עליהם	
קהלת	קהלת ה	ח	ויתרון ארץ בכל היא מלך לשדה נעבד	
קהלת	קהלת ה	ט	אהב כסף לא ישבע כסף ומי אהב בהמון לא תבואה גם זה הבל	
קהלת	קהלת ה	י	ברבות הטובה רבו אוכליה ומה כשרון לבעליה כי אם ראית עיניו	
קהלת	קהלת ה	יא	מתוקה שנת העבד אם מעט ואם הרבה יאכל והשבע לעשיר איננו מניח לו לישון	
קהלת	קהלת ה	יב	יש רעה חולה ראיתי תחת השמש עשר שמור לבעליו לרעתו	
קהלת	קהלת ה	יג	ואבד העשר ההוא בענין רע והוליד בן ואין בידו מאומה	
קהלת	קהלת ה	יד	כאשר יצא מבטן אמו ערום ישוב ללכת כשבא ומאומה לא ישא בעמלו שילך בידו	
קהלת	קהלת ה	טו	וגם זה רעה חולה כל עמת שבא כן ילך ומה יתרון לו שיעמל לרוח	
קהלת	קהלת ה	טז	גם כל ימיו בחשך יאכל וכעס הרבה וחליו וקצף	
קהלת	קהלת ה	יז	הנה אשר ראיתי אני טוב אשר יפה לאכול ולשתות ולראות טובה בכל עמלו שיעמל תחת השמש מספר ימי חיו אשר נתן לו האלהים כי הוא חלקו	
קהלת	קהלת ה	יח	גם כל האדם אשר נתן לו האלהים עשר ונכסים והשליטו לאכל ממנו ולשאת את חלקו ולשמח בעמלו זה מתת אלהים היא	
קהלת	קהלת ה	יט	כי לא הרבה יזכר את ימי חייו כי האלהים מענה בשמחת לבו	
קהלת	קהלת ו	א	יש רעה אשר ראיתי תחת השמש ורבה היא על האדם	
קהלת	קהלת ו	ב	איש אשר יתן לו האלהים עשר ונכסים וכבוד ואיננו חסר לנפשו מכל אשר יתאוה ולא ישליטנו האלהים לאכל ממנו כי איש נכרי יאכלנו זה הבל וחלי רע הוא	
קהלת	קהלת ו	ג	אם יוליד איש מאה ושנים רבות יחיה ורב שיהיו ימי שניו ונפשו לא תשבע מן הטובה וגם קבורה לא היתה לו אמרתי טוב ממנו הנפל	
קהלת	קהלת ו	ד	כי בהבל בא ובחשך ילך ובחשך שמו יכסה	
קהלת	קהלת ו	ה	גם שמש לא ראה ולא ידע נחת לזה מזה	
קהלת	קהלת ו	ו	ואלו חיה אלף שנים פעמים וטובה לא ראה הלא אל מקום אחד הכל הולך	
קהלת	קהלת ו	ז	כל עמל האדם לפיהו וגם הנפש לא תמלא	
קהלת	קהלת ו	ח	כי מה יותר לחכם מן הכסיל מה לעני יודע להלך נגד החיים	
קהלת	קהלת ו	ט	טוב מראה עינים מהלך נפש גם זה הבל ורעות רוח	
קהלת	קהלת ו	י	מה שהיה כבר נקרא שמו ונודע אשר הוא אדם ולא יוכל לדין עם שהתקיף ממנו	
קהלת	קהלת ו	יא	כי יש דברים הרבה מרבים הבל מה יתר לאדם	
קהלת	קהלת ו	יב	כי מי יודע מה טוב לאדם בחיים מספר ימי חיי הבלו ויעשם כצל אשר מי יגיד לאדם מה יהיה אחריו תחת השמש	
קהלת	קהלת ז	א	טוב שם משמן טוב ויום המות מיום הולדו	
קהלת	קהלת ז	ב	טוב ללכת אל בית אבל מלכת אל בית משתה באשר הוא סוף כל האדם והחי יתן אל לבו	
קהלת	קהלת ז	ג	טוב כעס משחק כי ברע פנים ייטב לב	
קהלת	קהלת ז	ד	לב חכמים בבית אבל ולב כסילים בבית שמחה	
קהלת	קהלת ז	ה	טוב לשמע גערת חכם מאיש שמע שיר כסילים	
קהלת	קהלת ז	ו	כי כקול הסירים תחת הסיר כן שחק הכסיל וגם זה הבל	
קהלת	קהלת ז	ז	כי העשק יהולל חכם ויאבד את לב מתנה	
קהלת	קהלת ז	ח	טוב אחרית דבר מראשיתו טוב ארך רוח מגבה רוח	
קהלת	קהלת ז	ט	אל תבהל ברוחך לכעוס כי כעס בחיק כסילים ינוח	
קהלת	קהלת ז	י	אל תאמר מה היה שהימים הראשנים היו טובים מאלה כי לא מחכמה שאלת על זה	
קהלת	קהלת ז	יא	טובה חכמה עם נחלה ויתר לראי השמש	
קהלת	קהלת ז	יב	כי בצל החכמה בצל הכסף ויתרון דעת החכמה תחיה בעליה	
קהלת	קהלת ז	יג	ראה את מעשה האלהים כי מי יוכל לתקן את אשר עותו	
קהלת	קהלת ז	יד	ביום טובה היה בטוב וביום רעה ראה גם את זה לעמת זה עשה האלהים על דברת שלא ימצא האדם אחריו מאומה	
קהלת	קהלת ז	טו	את הכל ראיתי בימי הבלי יש צדיק אבד בצדקו ויש רשע מאריך ברעתו	
קהלת	קהלת ז	טז	אל תהי צדיק הרבה ואל תתחכם יותר למה תשומם	
קהלת	קהלת ז	יז	אל תרשע הרבה ואל תהי סכל למה תמות בלא עתך	
קהלת	קהלת ז	יח	טוב אשר תאחז בזה וגם מזה אל תנח את ידך כי ירא אלהים יצא את כלם	
קהלת	קהלת ז	יט	החכמה תעז לחכם מעשרה שליטים אשר היו בעיר	
קהלת	קהלת ז	כ	כי אדם אין צדיק בארץ אשר יעשה טוב ולא יחטא	
קהלת	קהלת ז	כא	גם לכל הדברים אשר ידברו אל תתן לבך אשר לא תשמע את עבדך מקללך	
קהלת	קהלת ז	כב	כי גם פעמים רבות ידע לבך אשר גם את קללת אחרים	
קהלת	קהלת ז	כג	כל זה נסיתי בחכמה אמרתי אחכמה והיא רחוקה ממני	
קהלת	קהלת ז	כד	רחוק מה שהיה ועמק עמק מי ימצאנו	
קהלת	קהלת ז	כה	סבותי אני ולבי לדעת ולתור ובקש חכמה וחשבון ולדעת רשע כסל והסכלות הוללות	
קהלת	קהלת ז	כו	ומוצא אני מר ממות את האשה אשר היא מצודים וחרמים לבה אסורים ידיה טוב לפני האלהים ימלט ממנה וחוטא ילכד בה	
קהלת	קהלת ז	כז	ראה זה מצאתי אמרה קהלת אחת לאחת למצא חשבון	
קהלת	קהלת ז	כח	אשר עוד בקשה נפשי ולא מצאתי אדם אחד מאלף מצאתי ואשה בכל אלה לא מצאתי	
קהלת	קהלת ז	כט	לבד ראה זה מצאתי אשר עשה האלהים את האדם ישר והמה בקשו חשבנות רבים	
קהלת	קהלת ח	א	מי כהחכם ומי יודע פשר דבר חכמת אדם תאיר פניו ועז פניו ישנא	
קהלת	קהלת ח	ב	אני פי מלך שמור ועל דברת שבועת אלהים	
קהלת	קהלת ח	ג	אל תבהל מפניו תלך אל תעמד בדבר רע כי כל אשר יחפץ יעשה	
קהלת	קהלת ח	ד	באשר דבר מלך שלטון ומי יאמר לו מה תעשה	
קהלת	קהלת ח	ה	שומר מצוה לא ידע דבר רע ועת ומשפט ידע לב חכם	
קהלת	קהלת ח	ו	כי לכל חפץ יש עת ומשפט כי רעת האדם רבה עליו	
קהלת	קהלת ח	ז	כי איננו ידע מה שיהיה כי כאשר יהיה מי יגיד לו	
קהלת	קהלת ח	ח	אין אדם שליט ברוח לכלוא את הרוח ואין שלטון ביום המות ואין משלחת במלחמה ולא ימלט רשע את בעליו	
קהלת	קהלת ח	ט	את כל זה ראיתי ונתון את לבי לכל מעשה אשר נעשה תחת השמש עת אשר שלט האדם באדם לרע לו	
קהלת	קהלת ח	י	ובכן ראיתי רשעים קברים ובאו וממקום קדוש יהלכו וישתכחו בעיר אשר כן עשו גם זה הבל	
קהלת	קהלת ח	יא	אשר אין נעשה פתגם מעשה הרעה מהרה על כן מלא לב בני האדם בהם לעשות רע	
קהלת	קהלת ח	יב	אשר חטא עשה רע מאת ומאריך לו כי גם יודע אני אשר יהיה טוב ליראי האלהים אשר ייראו מלפניו	
קהלת	קהלת ח	יג	וטוב לא יהיה לרשע ולא יאריך ימים כצל אשר איננו ירא מלפני אלהים	
קהלת	קהלת ח	יד	יש הבל אשר נעשה על הארץ אשר יש צדיקים אשר מגיע אלהם כמעשה הרשעים ויש רשעים שמגיע אלהם כמעשה הצדיקים אמרתי שגם זה הבל	
קהלת	קהלת ח	טו	ושבחתי אני את השמחה אשר אין טוב לאדם תחת השמש כי אם לאכול ולשתות ולשמוח והוא ילונו בעמלו ימי חייו אשר נתן לו האלהים תחת השמש	
קהלת	קהלת ח	טז	כאשר נתתי את לבי לדעת חכמה ולראות את הענין אשר נעשה על הארץ כי גם ביום ובלילה שנה בעיניו איננו ראה	
קהלת	קהלת ח	יז	וראיתי את כל מעשה האלהים כי לא יוכל האדם למצוא את המעשה אשר נעשה תחת השמש בשל אשר יעמל האדם לבקש ולא ימצא וגם אם יאמר החכם לדעת לא יוכל למצא	
קהלת	קהלת ט	א	כי את כל זה נתתי אל לבי ולבור את כל זה אשר הצדיקים והחכמים ועבדיהם ביד האלהים גם אהבה גם שנאה אין יודע האדם הכל לפניהם	
קהלת	קהלת ט	ב	הכל כאשר לכל מקרה אחד לצדיק ולרשע לטוב ולטהור ולטמא ולזבח ולאשר איננו זבח כטוב כחטא הנשבע כאשר שבועה ירא	
קהלת	קהלת ט	ג	זה רע בכל אשר נעשה תחת השמש כי מקרה אחד לכל וגם לב בני האדם מלא רע והוללות בלבבם בחייהם ואחריו אל המתים	
קהלת	קהלת ט	ד	כי מי אשר יבחר אל כל החיים יש בטחון כי לכלב חי הוא טוב מן האריה המת	
קהלת	קהלת ט	ה	כי החיים יודעים שימתו והמתים אינם יודעים מאומה ואין עוד להם שכר כי נשכח זכרם	
קהלת	קהלת ט	ו	גם אהבתם גם שנאתם גם קנאתם כבר אבדה וחלק אין להם עוד לעולם בכל אשר נעשה תחת השמש	
קהלת	קהלת ט	ז	לך אכל בשמחה לחמך ושתה בלב טוב יינך כי כבר רצה האלהים את מעשיך	
קהלת	קהלת ט	ח	בכל עת יהיו בגדיך לבנים ושמן על ראשך אל יחסר	
קהלת	קהלת ט	ט	ראה חיים עם אשה אשר אהבת כל ימי חיי הבלך אשר נתן לך תחת השמש כל ימי הבלך כי הוא חלקך בחיים ובעמלך אשר אתה עמל תחת השמש	
קהלת	קהלת ט	י	כל אשר תמצא ידך לעשות בכחך עשה כי אין מעשה וחשבון ודעת וחכמה בשאול אשר אתה הלך שמה	
קהלת	קהלת ט	יא	שבתי וראה תחת השמש כי לא לקלים המרוץ ולא לגבורים המלחמה וגם לא לחכמים לחם וגם לא לנבנים עשר וגם לא לידעים חן כי עת ופגע יקרה את כלם	
קהלת	קהלת ט	יב	כי גם לא ידע האדם את עתו כדגים שנאחזים במצודה רעה וכצפרים האחזות בפח כהם יוקשים בני האדם לעת רעה כשתפול עליהם פתאם	
קהלת	קהלת ט	יג	גם זה ראיתי חכמה תחת השמש וגדולה היא אלי	
קהלת	קהלת ט	יד	עיר קטנה ואנשים בה מעט ובא אליה מלך גדול וסבב אתה ובנה עליה מצודים גדלים	
קהלת	קהלת ט	טו	ומצא בה איש מסכן חכם ומלט הוא את העיר בחכמתו ואדם לא זכר את האיש המסכן ההוא	
קהלת	קהלת ט	טז	ואמרתי אני טובה חכמה מגבורה וחכמת המסכן בזויה ודבריו אינם נשמעים	
קהלת	קהלת ט	יז	דברי חכמים בנחת נשמעים מזעקת מושל בכסילים	
קהלת	קהלת ט	יח	טובה חכמה מכלי קרב וחוטא אחד יאבד טובה הרבה	
קהלת	קהלת י	א	זבובי מות יבאיש יביע שמן רוקח יקר מחכמה מכבוד סכלות מעט	
קהלת	קהלת י	ב	לב חכם לימינו ולב כסיל לשמאלו	
קהלת	קהלת י	ג	וגם בדרך כשהסכל הלך לבו חסר ואמר לכל סכל הוא	
קהלת	קהלת י	ד	אם רוח המושל תעלה עליך מקומך אל תנח כי מרפא יניח חטאים גדולים	
קהלת	קהלת י	ה	יש רעה ראיתי תחת השמש כשגגה שיצא מלפני השליט	
קהלת	קהלת י	ו	נתן הסכל במרומים רבים ועשירים בשפל ישבו	
קהלת	קהלת י	ז	ראיתי עבדים על סוסים ושרים הלכים כעבדים על הארץ	
קהלת	קהלת י	ח	חפר גומץ בו יפול ופרץ גדר ישכנו נחש	
קהלת	קהלת י	ט	מסיע אבנים יעצב בהם בוקע עצים יסכן בם	
קהלת	קהלת י	י	אם קהה הברזל והוא לא פנים קלקל וחילים יגבר ויתרון הכשיר חכמה	
קהלת	קהלת י	יא	אם ישך הנחש בלוא לחש ואין יתרון לבעל הלשון	
קהלת	קהלת י	יב	דברי פי חכם חן ושפתות כסיל תבלענו	
קהלת	קהלת י	יג	תחלת דברי פיהו סכלות ואחרית פיהו הוללות רעה	
קהלת	קהלת י	יד	והסכל ירבה דברים לא ידע האדם מה שיהיה ואשר יהיה מאחריו מי יגיד לו	
קהלת	קהלת י	טו	עמל הכסילים תיגענו אשר לא ידע ללכת אל עיר	
קהלת	קהלת י	טז	אי לך ארץ שמלכך נער ושריך בבקר יאכלו	
קהלת	קהלת י	יז	אשריך ארץ שמלכך בן חורים ושריך בעת יאכלו בגבורה ולא בשתי	
קהלת	קהלת י	יח	בעצלתים ימך המקרה ובשפלות ידים ידלף הבית	
קהלת	קהלת י	יט	לשחוק עשים לחם ויין ישמח חיים והכסף יענה את הכל	
קהלת	קהלת י	כ	גם במדעך מלך אל תקלל ובחדרי משכבך אל תקלל עשיר כי עוף השמים יוליך את הקול ובעל הכנפים יגיד דבר	
קהלת	קהלת יא	א	שלח לחמך על פני המים כי ברב הימים תמצאנו	
קהלת	קהלת יא	ב	תן חלק לשבעה וגם לשמונה כי לא תדע מה יהיה רעה על הארץ	
קהלת	קהלת יא	ג	אם ימלאו העבים גשם על הארץ יריקו ואם יפול עץ בדרום ואם בצפון מקום שיפול העץ שם יהוא	
קהלת	קהלת יא	ד	שמר רוח לא יזרע וראה בעבים לא יקצור	
קהלת	קהלת יא	ה	כאשר אינך יודע מה דרך הרוח כעצמים בבטן המלאה ככה לא תדע את מעשה האלהים אשר יעשה את הכל	
קהלת	קהלת יא	ו	בבקר זרע את זרעך ולערב אל תנח ידך כי אינך יודע אי זה יכשר הזה או זה ואם שניהם כאחד טובים	
קהלת	קהלת יא	ז	ומתוק האור וטוב לעינים לראות את השמש	
קהלת	קהלת יא	ח	כי אם שנים הרבה יחיה האדם בכלם ישמח ויזכר את ימי החשך כי הרבה יהיו כל שבא הבל	
קהלת	קהלת יא	ט	שמח בחור בילדותיך ויטיבך לבך בימי בחורותך והלך בדרכי לבך ובמראי עיניך ודע כי על כל אלה יביאך האלהים במשפט	
קהלת	קהלת יא	י	והסר כעס מלבך והעבר רעה מבשרך כי הילדות והשחרות הבל	
קהלת	קהלת יב	א	וזכר את בוראיך בימי בחורתיך עד אשר לא יבאו ימי הרעה והגיעו שנים אשר תאמר אין לי בהם חפץ	
קהלת	קהלת יב	ב	עד אשר לא תחשך השמש והאור והירח והכוכבים ושבו העבים אחר הגשם	
קהלת	קהלת יב	ג	ביום שיזעו שמרי הבית והתעותו אנשי החיל ובטלו הטחנות כי מעטו וחשכו הראות בארבות	
קהלת	קהלת יב	ד	וסגרו דלתים בשוק בשפל קול הטחנה ויקום לקול הצפור וישחו כל בנות השיר	
קהלת	קהלת יב	ה	גם מגבה יראו וחתחתים בדרך וינאץ השקד ויסתבל החגב ותפר האביונה כי הלך האדם אל בית עולמו וסבבו בשוק הספדים	
קהלת	קהלת יב	ו	עד אשר לא ירחק חבל הכסף ותרץ גלת הזהב ותשבר כד על המבוע ונרץ הגלגל אל הבור	
קהלת	קהלת יב	ז	וישב העפר על הארץ כשהיה והרוח תשוב אל האלהים אשר נתנה	
קהלת	קהלת יב	ח	הבל הבלים אמר הקוהלת הכל הבל	
קהלת	קהלת יב	ט	ויתר שהיה קהלת חכם עוד למד דעת את העם ואזן וחקר תקן משלים הרבה	
קהלת	קהלת יב	י	בקש קהלת למצא דברי חפץ וכתוב ישר דברי אמת	
קהלת	קהלת יב	יא	דברי חכמים כדרבנות וכמשמרות נטועים בעלי אספות נתנו מרעה אחד	
קהלת	קהלת יב	יב	ויתר מהמה בני הזהר עשות ספרים הרבה אין קץ ולהג הרבה יגעת בשר	
קהלת	קהלת יב	יג	סוף דבר הכל נשמע את האלהים ירא ואת מצותיו שמור כי זה כל האדם	
קהלת	קהלת יב	יד	כי את כל מעשה האלהים יבא במשפט על כל נעלם אם טוב ואם רע	
איכה	איכה א	א	איכה ישבה בדד העיר רבתי עם היתה כאלמנה רבתי בגוים שרתי במדינות היתה למס	
איכה	איכה א	ב	בכו תבכה בלילה ודמעתה על לחיה אין לה מנחם מכל אהביה כל רעיה בגדו בה היו לה לאיבים	
איכה	איכה א	ג	גלתה יהודה מעני ומרב עבדה היא ישבה בגוים לא מצאה מנוח כל רדפיה השיגוה בין המצרים	
איכה	איכה א	ד	דרכי ציון אבלות מבלי באי מועד כל שעריה שוממין כהניה נאנחים בתולתיה נוגות והיא מר לה	
איכה	איכה א	ה	היו צריה לראש איביה שלו כי יהוה הוגה על רב פשעיה עולליה הלכו שבי לפני צר	
איכה	איכה א	ו	ויצא מן בת ציון כל הדרה היו שריה כאילים לא מצאו מרעה וילכו בלא כח לפני רודף	
איכה	איכה א	ז	זכרה ירושלם ימי עניה ומרודיה כל מחמדיה אשר היו מימי קדם בנפל עמה ביד צר ואין עוזר לה ראוה צרים שחקו על משבתה	
איכה	איכה א	ח	חטא חטאה ירושלם על כן לנידה היתה כל מכבדיה הזילוה כי ראו ערותה גם היא נאנחה ותשב אחור	
איכה	איכה א	ט	טמאתה בשוליה לא זכרה אחריתה ותרד פלאים אין מנחם לה ראה יהוה את עניי כי הגדיל אויב	
איכה	איכה א	י	ידו פרש צר על כל מחמדיה כי ראתה גוים באו מקדשה אשר צויתה לא יבאו בקהל לך	
איכה	איכה א	יא	כל עמה נאנחים מבקשים לחם נתנו מחמודיהם באכל להשיב נפש ראה יהוה והביטה כי הייתי זוללה	
איכה	איכה א	יב	לוא אליכם כל עברי דרך הביטו וראו אם יש מכאוב כמכאבי אשר עולל לי אשר הוגה יהוה ביום חרון אפו	
איכה	איכה א	יג	ממרום שלח אש בעצמתי וירדנה פרש רשת לרגלי השיבני אחור נתנני שממה כל היום דוה	
איכה	איכה א	יד	נשקד על פשעי בידו ישתרגו עלו על צוארי הכשיל כחי נתנני אדני בידי לא אוכל קום	
איכה	איכה א	טו	סלה כל אבירי אדני בקרבי קרא עלי מועד לשבר בחורי גת דרך אדני לבתולת בת יהודה	
איכה	איכה א	טז	על אלה אני בוכיה עיני עיני ירדה מים כי רחק ממני מנחם משיב נפשי היו בני שוממים כי גבר אויב	
איכה	איכה א	יז	פרשה ציון בידיה אין מנחם לה צוה יהוה ליעקב סביביו צריו היתה ירושלם לנדה ביניהם	
איכה	איכה א	יח	צדיק הוא יהוה כי פיהו מריתי שמעו נא כל עמים וראו מכאבי בתולתי ובחורי הלכו בשבי	
איכה	איכה א	יט	קראתי למאהבי המה רמוני כהני וזקני בעיר גועו כי בקשו אכל למו וישיבו את נפשם	
איכה	איכה א	כ	ראה יהוה כי צר לי מעי חמרמרו נהפך לבי בקרבי כי מרו מריתי מחוץ שכלה חרב בבית כמות	
איכה	איכה א	כא	שמעו כי נאנחה אני אין מנחם לי כל איבי שמעו רעתי ששו כי אתה עשית הבאת יום קראת ויהיו כמוני	
איכה	איכה א	כב	תבא כל רעתם לפניך ועולל למו כאשר עוללת לי על כל פשעי כי רבות אנחתי ולבי דוי	
איכה	איכה ב	א	איכה יעיב באפו אדני את בת ציון השליך משמים ארץ תפארת ישראל ולא זכר הדם רגליו ביום אפו	
איכה	איכה ב	ב	בלע אדני לא חמל את כל נאות יעקב הרס בעברתו מבצרי בת יהודה הגיע לארץ חלל ממלכה ושריה	
איכה	איכה ב	ג	גדע בחרי אף כל קרן ישראל השיב אחור ימינו מפני אויב ויבער ביעקב כאש להבה אכלה סביב	
איכה	איכה ב	ד	דרך קשתו כאויב נצב ימינו כצר ויהרג כל מחמדי עין באהל בת ציון שפך כאש חמתו	
איכה	איכה ב	ה	היה אדני כאויב בלע ישראל בלע כל ארמנותיה שחת מבצריו וירב בבת יהודה תאניה ואניה	
איכה	איכה ב	ו	ויחמס כגן שכו שחת מועדו שכח יהוה בציון מועד ושבת וינאץ בזעם אפו מלך וכהן	
איכה	איכה ב	ז	זנח אדני מזבחו נאר מקדשו הסגיר ביד אויב חומת ארמנותיה קול נתנו בבית יהוה כיום מועד	
איכה	איכה ב	ח	חשב יהוה להשחית חומת בת ציון נטה קו לא השיב ידו מבלע ויאבל חל וחומה יחדו אמללו	
איכה	איכה ב	ט	טבעו בארץ שעריה אבד ושבר בריחיה מלכה ושריה בגוים אין תורה גם נביאיה לא מצאו חזון מיהוה	
איכה	איכה ב	י	ישבו לארץ ידמו זקני בת ציון העלו עפר על ראשם חגרו שקים הורידו לארץ ראשן בתולת ירושלם	
איכה	איכה ב	יא	כלו בדמעות עיני חמרמרו מעי נשפך לארץ כבדי על שבר בת עמי בעטף עולל ויונק ברחבות קריה	
איכה	איכה ב	יב	לאמתם יאמרו איה דגן ויין בהתעטפם כחלל ברחבות עיר בהשתפך נפשם אל חיק אמתם	
איכה	איכה ב	יג	מה אעידך מה אדמה לך הבת ירושלם מה אשוה לך ואנחמך בתולת בת ציון כי גדול כים שברך מי ירפא לך	
איכה	איכה ב	יד	נביאיך חזו לך שוא ותפל ולא גלו על עונך להשיב שביתך ויחזו לך משאות שוא ומדוחים	
איכה	איכה ב	טו	ספקו עליך כפים כל עברי דרך שרקו וינעו ראשם על בת ירושלם הזאת העיר שיאמרו כלילת יפי משוש לכל הארץ	
איכה	איכה ב	טז	פצו עליך פיהם כל אויביך שרקו ויחרקו שן אמרו בלענו אך זה היום שקוינהו מצאנו ראינו	
איכה	איכה ב	יז	עשה יהוה אשר זמם בצע אמרתו אשר צוה מימי קדם הרס ולא חמל וישמח עליך אויב הרים קרן צריך	
איכה	איכה ב	יח	צעק לבם אל אדני חומת בת ציון הורידי כנחל דמעה יומם ולילה אל תתני פוגת לך אל תדם בת עינך	
איכה	איכה ב	יט	קומי רני בליל לראש אשמרות שפכי כמים לבך נכח פני אדני שאי אליו כפיך על נפש עולליך העטופים ברעב בראש כל חוצות	
איכה	איכה ב	כ	ראה יהוה והביטה למי עוללת כה אם תאכלנה נשים פרים עללי טפחים אם יהרג במקדש אדני כהן ונביא	
איכה	איכה ב	כא	שכבו לארץ חוצות נער וזקן בתולתי ובחורי נפלו בחרב הרגת ביום אפך טבחת לא חמלת	
איכה	איכה ב	כב	תקרא כיום מועד מגורי מסביב ולא היה ביום אף יהוה פליט ושריד אשר טפחתי ורביתי איבי כלם	
איכה	איכה ג	א	אני הגבר ראה עני בשבט עברתו	
איכה	איכה ג	ב	אותי נהג וילך חשך ולא אור	
איכה	איכה ג	ג	אך בי ישב יהפך ידו כל היום	
איכה	איכה ג	ד	בלה בשרי ועורי שבר עצמותי	
איכה	איכה ג	ה	בנה עלי ויקף ראש ותלאה	
איכה	איכה ג	ו	במחשכים הושיבני כמתי עולם	
איכה	איכה ג	ז	גדר בעדי ולא אצא הכביד נחשתי	
איכה	איכה ג	ח	גם כי אזעק ואשוע שתם תפלתי	
איכה	איכה ג	ט	גדר דרכי בגזית נתיבתי עוה	
איכה	איכה ג	י	דב ארב הוא לי אריה במסתרים	
איכה	איכה ג	יא	דרכי סורר ויפשחני שמני שמם	
איכה	איכה ג	יב	דרך קשתו ויציבני כמטרא לחץ	
איכה	איכה ג	יג	הביא בכליותי בני אשפתו	
איכה	איכה ג	יד	הייתי שחק לכל עמי נגינתם כל היום	
איכה	איכה ג	טו	השביעני במרורים הרוני לענה	
איכה	איכה ג	טז	ויגרס בחצץ שני הכפישני באפר	
איכה	איכה ג	יז	ותזנח משלום נפשי נשיתי טובה	
איכה	איכה ג	יח	ואמר אבד נצחי ותוחלתי מיהוה	
איכה	איכה ג	יט	זכר עניי ומרודי לענה וראש	
איכה	איכה ג	כ	זכור תזכור ותשיח עלי נפשי	
איכה	איכה ג	כא	זאת אשיב אל לבי על כן אוחיל	
איכה	איכה ג	כב	חסדי יהוה כי לא תמנו כי לא כלו רחמיו	
איכה	איכה ג	כג	חדשים לבקרים רבה אמונתך	
איכה	איכה ג	כד	חלקי יהוה אמרה נפשי על כן אוחיל לו	
איכה	איכה ג	כה	טוב יהוה לקוו לנפש תדרשנו	
איכה	איכה ג	כו	טוב ויחיל ודומם לתשועת יהוה	
איכה	איכה ג	כז	טוב לגבר כי ישא על בנעוריו	
איכה	איכה ג	כח	ישב בדד וידם כי נטל עליו	
איכה	איכה ג	כט	יתן בעפר פיהו אולי יש תקוה	
איכה	איכה ג	ל	יתן למכהו לחי ישבע בחרפה	
איכה	איכה ג	לא	כי לא יזנח לעולם אדני	
איכה	איכה ג	לב	כי אם הוגה ורחם כרב חסדו	
איכה	איכה ג	לג	כי לא ענה מלבו ויגה בני איש	
איכה	איכה ג	לד	לדכא תחת רגליו כל אסירי ארץ	
איכה	איכה ג	לה	להטות משפט גבר נגד פני עליון	
איכה	איכה ג	לו	לעות אדם בריבו אדני לא ראה	
איכה	איכה ג	לז	מי זה אמר ותהי אדני לא צוה	
איכה	איכה ג	לח	מפי עליון לא תצא הרעות והטוב	
איכה	איכה ג	לט	מה יתאונן אדם חי גבר על חטאו	
איכה	איכה ג	מ	נחפשה דרכינו ונחקרה ונשובה עד יהוה	
איכה	איכה ג	מא	נשא לבבנו אל כפים אל אל בשמים	
איכה	איכה ג	מב	נחנו פשענו ומרינו אתה לא סלחת	
איכה	איכה ג	מג	סכתה באף ותרדפנו הרגת לא חמלת	
איכה	איכה ג	מד	סכותה בענן לך מעבור תפלה	
איכה	איכה ג	מה	סחי ומאוס תשימנו בקרב העמים	
איכה	איכה ג	מו	פצו עלינו פיהם כל איבינו	
איכה	איכה ג	מז	פחד ופחת היה לנו השאת והשבר	
איכה	איכה ג	מח	פלגי מים תרד עיני על שבר בת עמי	
איכה	איכה ג	מט	עיני נגרה ולא תדמה מאין הפגות	
איכה	איכה ג	נ	עד ישקיף וירא יהוה משמים	
איכה	איכה ג	נא	עיני עוללה לנפשי מכל בנות עירי	
איכה	איכה ג	נב	צוד צדוני כצפור איבי חנם	
איכה	איכה ג	נג	צמתו בבור חיי וידו אבן בי	
איכה	איכה ג	נד	צפו מים על ראשי אמרתי נגזרתי	
איכה	איכה ג	נה	קראתי שמך יהוה מבור תחתיות	
איכה	איכה ג	נו	קולי שמעת אל תעלם אזנך לרוחתי לשועתי	
איכה	איכה ג	נז	קרבת ביום אקראך אמרת אל תירא	
איכה	איכה ג	נח	רבת אדני ריבי נפשי גאלת חיי	
איכה	איכה ג	נט	ראיתה יהוה עותתי שפטה משפטי	
איכה	איכה ג	ס	ראיתה כל נקמתם כל מחשבתם לי	
איכה	איכה ג	סא	שמעת חרפתם יהוה כל מחשבתם עלי	
איכה	איכה ג	סב	שפתי קמי והגיונם עלי כל היום	
איכה	איכה ג	סג	שבתם וקימתם הביטה אני מנגינתם	
איכה	איכה ג	סד	תשיב להם גמול יהוה כמעשה ידיהם	
איכה	איכה ג	סה	תתן להם מגנת לב תאלתך להם	
איכה	איכה ג	סו	תרדף באף ותשמידם מתחת שמי יהוה	
איכה	איכה ד	א	איכה יועם זהב ישנא הכתם הטוב תשתפכנה אבני קדש בראש כל חוצות	
איכה	איכה ד	ב	בני ציון היקרים המסלאים בפז איכה נחשבו לנבלי חרש מעשה ידי יוצר	
איכה	איכה ד	ג	גם תנין חלצו שד היניקו גוריהן בת עמי לאכזר כי ענים במדבר	
איכה	איכה ד	ד	דבק לשון יונק אל חכו בצמא עוללים שאלו לחם פרש אין להם	
איכה	איכה ד	ה	האכלים למעדנים נשמו בחוצות האמנים עלי תולע חבקו אשפתות	
איכה	איכה ד	ו	ויגדל עון בת עמי מחטאת סדם ההפוכה כמו רגע ולא חלו בה ידים	
איכה	איכה ד	ז	זכו נזיריה משלג צחו מחלב אדמו עצם מפנינים ספיר גזרתם	
איכה	איכה ד	ח	חשך משחור תארם לא נכרו בחוצות צפד עורם על עצמם יבש היה כעץ	
איכה	איכה ד	ט	טובים היו חללי חרב מחללי רעב שהם יזובו מדקרים מתנובת שדי	
איכה	איכה ד	י	ידי נשים רחמניות בשלו ילדיהן היו לברות למו בשבר בת עמי	
איכה	איכה ד	יא	כלה יהוה את חמתו שפך חרון אפו ויצת אש בציון ותאכל יסודתיה	
איכה	איכה ד	יב	לא האמינו מלכי ארץ וכל ישבי תבל כי יבא צר ואויב בשערי ירושלם	
איכה	איכה ד	יג	מחטאת נביאיה עונות כהניה השפכים בקרבה דם צדיקים	
איכה	איכה ד	יד	נעו עורים בחוצות נגאלו בדם בלא יוכלו יגעו בלבשיהם	
איכה	איכה ד	טו	סורו טמא קראו למו סורו סורו אל תגעו כי נצו גם נעו אמרו בגוים לא יוסיפו לגור	
איכה	איכה ד	טז	פני יהוה חלקם לא יוסיף להביטם פני כהנים לא נשאו זקנים לא חננו	
איכה	איכה ד	יז	עודינה תכלינה עינינו אל עזרתנו הבל בצפיתנו צפינו אל גוי לא יושע	
איכה	איכה ד	יח	צדו צעדינו מלכת ברחבתינו קרב קצינו מלאו ימינו כי בא קצינו	
איכה	איכה ד	יט	קלים היו רדפינו מנשרי שמים על ההרים דלקנו במדבר ארבו לנו	
איכה	איכה ד	כ	רוח אפינו משיח יהוה נלכד בשחיתותם אשר אמרנו בצלו נחיה בגוים	
איכה	איכה ד	כא	שישי ושמחי בת אדום יושבתי בארץ עוץ גם עליך תעבר כוס תשכרי ותתערי	
איכה	איכה ד	כב	תם עונך בת ציון לא יוסיף להגלותך פקד עונך בת אדום גלה על חטאתיך	
איכה	איכה ה	א	זכר יהוה מה היה לנו הביט וראה את חרפתנו	
איכה	איכה ה	ב	נחלתנו נהפכה לזרים בתינו לנכרים	
איכה	איכה ה	ג	יתומים היינו אין אב אמתינו כאלמנות	
איכה	איכה ה	ד	מימינו בכסף שתינו עצינו במחיר יבאו	
איכה	איכה ה	ה	על צוארנו נרדפנו יגענו לא הונח לנו	
איכה	איכה ה	ו	מצרים נתנו יד אשור לשבע לחם	
איכה	איכה ה	ז	אבתינו חטאו אינם אנחנו עונתיהם סבלנו	
איכה	איכה ה	ח	עבדים משלו בנו פרק אין מידם	
איכה	איכה ה	ט	בנפשנו נביא לחמנו מפני חרב המדבר	
איכה	איכה ה	י	עורנו כתנור נכמרו מפני זלעפות רעב	
איכה	איכה ה	יא	נשים בציון ענו בתלת בערי יהודה	
איכה	איכה ה	יב	שרים בידם נתלו פני זקנים לא נהדרו	
איכה	איכה ה	יג	בחורים טחון נשאו ונערים בעץ כשלו	
איכה	איכה ה	יד	זקנים משער שבתו בחורים מנגינתם	
איכה	איכה ה	טו	שבת משוש לבנו נהפך לאבל מחלנו	
איכה	איכה ה	טז	נפלה עטרת ראשנו אוי נא לנו כי חטאנו	
איכה	איכה ה	יז	על זה היה דוה לבנו על אלה חשכו עינינו	
איכה	איכה ה	יח	על הר ציון ששמם שועלים הלכו בו	
איכה	איכה ה	יט	אתה יהוה לעולם תשב כסאך לדר ודור	
איכה	איכה ה	כ	למה לנצח תשכחנו תעזבנו לארך ימים	
איכה	איכה ה	כא	השיבנו יהוה אליך ונשוב חדש ימינו כקדם	
איכה	איכה ה	כב	כי אם מאס מאסתנו קצפת עלינו עד מאד	
אסתר	אסתר א	א	ויהי בימי אחשורוש הוא אחשורוש המלך מהדו ועד כוש שבע ועשרים ומאה מדינה	
אסתר	אסתר א	ב	בימים ההם כשבת המלך אחשורוש על כסא מלכותו אשר בשושן הבירה	
אסתר	אסתר א	ג	בשנת שלוש למלכו עשה משתה לכל שריו ועבדיו חיל פרס ומדי הפרתמים ושרי המדינות לפניו	
אסתר	אסתר א	ד	בהראתו את עשר כבוד מלכותו ואת יקר תפארת גדולתו ימים רבים שמונים ומאת יום	
אסתר	אסתר א	ה	ובמלואת הימים האלה עשה המלך לכל העם הנמצאים בשושן הבירה למגדול ועד קטן משתה שבעת ימים בחצר גנת ביתן המלך	
אסתר	אסתר א	ו	חור כרפס ותכלת אחוז בחבלי בוץ וארגמן על גלילי כסף ועמודי שש מטות זהב וכסף על רצפת בהט ושש ודר וסחרת	
אסתר	אסתר א	ז	והשקות בכלי זהב וכלים מכלים שונים ויין מלכות רב כיד המלך	
אסתר	אסתר א	ח	והשתיה כדת אין אנס כי כן יסד המלך על כל רב ביתו לעשות כרצון איש ואיש	
אסתר	אסתר א	ט	גם ושתי המלכה עשתה משתה נשים בית המלכות אשר למלך אחשורוש	
אסתר	אסתר א	י	ביום השביעי כטוב לב המלך ביין אמר למהומן בזתא חרבונא בגתא ואבגתא זתר וכרכס שבעת הסריסים המשרתים את פני המלך אחשורוש	
אסתר	אסתר א	יא	להביא את ושתי המלכה לפני המלך בכתר מלכות להראות העמים והשרים את יפיה כי טובת מראה היא	
אסתר	אסתר א	יב	ותמאן המלכה ושתי לבוא בדבר המלך אשר ביד הסריסים ויקצף המלך מאד וחמתו בערה בו	
אסתר	אסתר א	יג	ויאמר המלך לחכמים ידעי העתים כי כן דבר המלך לפני כל ידעי דת ודין	
אסתר	אסתר א	יד	והקרב אליו כרשנא שתר אדמתא תרשיש מרס מרסנא ממוכן שבעת שרי פרס ומדי ראי פני המלך הישבים ראשנה במלכות	
אסתר	אסתר א	טו	כדת מה לעשות במלכה ושתי על אשר לא עשתה את מאמר המלך אחשורוש ביד הסריסים	
אסתר	אסתר א	טז	ויאמר מומכן לפני המלך והשרים לא על המלך לבדו עותה ושתי המלכה כי על כל השרים ועל כל העמים אשר בכל מדינות המלך אחשורוש	
אסתר	אסתר א	יז	כי יצא דבר המלכה על כל הנשים להבזות בעליהן בעיניהן באמרם המלך אחשורוש אמר להביא את ושתי המלכה לפניו ולא באה	
אסתר	אסתר א	יח	והיום הזה תאמרנה שרות פרס ומדי אשר שמעו את דבר המלכה לכל שרי המלך וכדי בזיון וקצף	
אסתר	אסתר א	יט	אם על המלך טוב יצא דבר מלכות מלפניו ויכתב בדתי פרס ומדי ולא יעבור אשר לא תבוא ושתי לפני המלך אחשורוש ומלכותה יתן המלך לרעותה הטובה ממנה	
אסתר	אסתר א	כ	ונשמע פתגם המלך אשר יעשה בכל מלכותו כי רבה היא וכל הנשים יתנו יקר לבעליהן למגדול ועד קטן	
אסתר	אסתר א	כא	וייטב הדבר בעיני המלך והשרים ויעש המלך כדבר ממוכן	
אסתר	אסתר א	כב	וישלח ספרים אל כל מדינות המלך אל מדינה ומדינה ככתבה ואל עם ועם כלשונו להיות כל איש שרר בביתו ומדבר כלשון עמו	
אסתר	אסתר ב	א	אחר הדברים האלה כשך חמת המלך אחשורוש זכר את ושתי ואת אשר עשתה ואת אשר נגזר עליה	
אסתר	אסתר ב	ב	ויאמרו נערי המלך משרתיו יבקשו למלך נערות בתולות טובות מראה	
אסתר	אסתר ב	ג	ויפקד המלך פקידים בכל מדינות מלכותו ויקבצו את כל נערה בתולה טובת מראה אל שושן הבירה אל בית הנשים אל יד הגא סריס המלך שמר הנשים ונתון תמרקיהן	
אסתר	אסתר ב	ד	והנערה אשר תיטב בעיני המלך תמלך תחת ושתי וייטב הדבר בעיני המלך ויעש כן	
אסתר	אסתר ב	ה	איש יהודי היה בשושן הבירה ושמו מרדכי בן יאיר בן שמעי בן קיש איש ימיני	
אסתר	אסתר ב	ו	אשר הגלה מירושלים עם הגלה אשר הגלתה עם יכניה מלך יהודה אשר הגלה נבוכדנצר מלך בבל	
אסתר	אסתר ב	ז	ויהי אמן את הדסה היא אסתר בת דדו כי אין לה אב ואם והנערה יפת תאר וטובת מראה ובמות אביה ואמה לקחה מרדכי לו לבת	
אסתר	אסתר ב	ח	ויהי בהשמע דבר המלך ודתו ובהקבץ נערות רבות אל שושן הבירה אל יד הגי ותלקח אסתר אל בית המלך אל יד הגי שמר הנשים	
אסתר	אסתר ב	ט	ותיטב הנערה בעיניו ותשא חסד לפניו ויבהל את תמרוקיה ואת מנותה לתת לה ואת שבע הנערות הראיות לתת לה מבית המלך וישנה ואת נערותיה לטוב בית הנשים	
אסתר	אסתר ב	י	לא הגידה אסתר את עמה ואת מולדתה כי מרדכי צוה עליה אשר לא תגיד	
אסתר	אסתר ב	יא	ובכל יום ויום מרדכי מתהלך לפני חצר בית הנשים לדעת את שלום אסתר ומה יעשה בה	
אסתר	אסתר ב	יב	ובהגיע תר נערה ונערה לבוא אל המלך אחשורוש מקץ היות לה כדת הנשים שנים עשר חדש כי כן ימלאו ימי מרוקיהן ששה חדשים בשמן המר וששה חדשים בבשמים ובתמרוקי הנשים	
אסתר	אסתר ב	יג	ובזה הנערה באה אל המלך את כל אשר תאמר ינתן לה לבוא עמה מבית הנשים עד בית המלך	
אסתר	אסתר ב	יד	בערב היא באה ובבקר היא שבה אל בית הנשים שני אל יד שעשגז סריס המלך שמר הפילגשים לא תבוא עוד אל המלך כי אם חפץ בה המלך ונקראה בשם	
אסתר	אסתר ב	טו	ובהגיע תר אסתר בת אביחיל דד מרדכי אשר לקח לו לבת לבוא אל המלך לא בקשה דבר כי אם את אשר יאמר הגי סריס המלך שמר הנשים ותהי אסתר נשאת חן בעיני כל ראיה	
אסתר	אסתר ב	טז	ותלקח אסתר אל המלך אחשורוש אל בית מלכותו בחדש העשירי הוא חדש טבת בשנת שבע למלכותו	
אסתר	אסתר ב	יז	ויאהב המלך את אסתר מכל הנשים ותשא חן וחסד לפניו מכל הבתולות וישם כתר מלכות בראשה וימליכה תחת ושתי	
אסתר	אסתר ב	יח	ויעש המלך משתה גדול לכל שריו ועבדיו את משתה אסתר והנחה למדינות עשה ויתן משאת כיד המלך	
אסתר	אסתר ב	יט	ובהקבץ בתולות שנית ומרדכי ישב בשער המלך	
אסתר	אסתר ב	כ	אין אסתר מגדת מולדתה ואת עמה כאשר צוה עליה מרדכי ואת מאמר מרדכי אסתר עשה כאשר היתה באמנה אתו	
אסתר	אסתר ב	כא	בימים ההם ומרדכי יושב בשער המלך קצף בגתן ותרש שני סריסי המלך משמרי הסף ויבקשו לשלח יד במלך אחשורש	
אסתר	אסתר ב	כב	ויודע הדבר למרדכי ויגד לאסתר המלכה ותאמר אסתר למלך בשם מרדכי	
אסתר	אסתר ב	כג	ויבקש הדבר וימצא ויתלו שניהם על עץ ויכתב בספר דברי הימים לפני המלך	
אסתר	אסתר ג	א	אחר הדברים האלה גדל המלך אחשורוש את המן בן המדתא האגגי וינשאהו וישם את כסאו מעל כל השרים אשר אתו	
אסתר	אסתר ג	ב	וכל עבדי המלך אשר בשער המלך כרעים ומשתחוים להמן כי כן צוה לו המלך ומרדכי לא יכרע ולא ישתחוה	
אסתר	אסתר ג	ג	ויאמרו עבדי המלך אשר בשער המלך למרדכי מדוע אתה עובר את מצות המלך	
אסתר	אסתר ג	ד	ויהי באמרם אליו יום ויום ולא שמע אליהם ויגידו להמן לראות היעמדו דברי מרדכי כי הגיד להם אשר הוא יהודי	
אסתר	אסתר ג	ה	וירא המן כי אין מרדכי כרע ומשתחוה לו וימלא המן חמה	
אסתר	אסתר ג	ו	ויבז בעיניו לשלח יד במרדכי לבדו כי הגידו לו את עם מרדכי ויבקש המן להשמיד את כל היהודים אשר בכל מלכות אחשורוש עם מרדכי	
אסתר	אסתר ג	ז	בחדש הראשון הוא חדש ניסן בשנת שתים עשרה למלך אחשורוש הפיל פור הוא הגורל לפני המן מיום ליום ומחדש לחדש שנים עשר הוא חדש אדר	
אסתר	אסתר ג	ח	ויאמר המן למלך אחשורוש ישנו עם אחד מפזר ומפרד בין העמים בכל מדינות מלכותך ודתיהם שנות מכל עם ואת דתי המלך אינם עשים ולמלך אין שוה להניחם	
אסתר	אסתר ג	ט	אם על המלך טוב יכתב לאבדם ועשרת אלפים ככר כסף אשקול על ידי עשי המלאכה להביא אל גנזי המלך	
אסתר	אסתר ג	י	ויסר המלך את טבעתו מעל ידו ויתנה להמן בן המדתא האגגי צרר היהודים	
אסתר	אסתר ג	יא	ויאמר המלך להמן הכסף נתון לך והעם לעשות בו כטוב בעיניך	
אסתר	אסתר ג	יב	ויקראו ספרי המלך בחדש הראשון בשלושה עשר יום בו ויכתב ככל אשר צוה המן אל אחשדרפני המלך ואל הפחות אשר על מדינה ומדינה ואל שרי עם ועם מדינה ומדינה ככתבה ועם ועם כלשונו בשם המלך אחשורש נכתב ונחתם בטבעת המלך	
אסתר	אסתר ג	יג	ונשלוח ספרים ביד הרצים אל כל מדינות המלך להשמיד להרג ולאבד את כל היהודים מנער ועד זקן טף ונשים ביום אחד בשלושה עשר לחדש שנים עשר הוא חדש אדר ושללם לבוז	
אסתר	אסתר ג	יד	פתשגן הכתב להנתן דת בכל מדינה ומדינה גלוי לכל העמים להיות עתדים ליום הזה	
אסתר	אסתר ג	טו	הרצים יצאו דחופים בדבר המלך והדת נתנה בשושן הבירה והמלך והמן ישבו לשתות והעיר שושן נבוכה	
אסתר	אסתר ד	א	ומרדכי ידע את כל אשר נעשה ויקרע מרדכי את בגדיו וילבש שק ואפר ויצא בתוך העיר ויזעק זעקה גדולה ומרה	
אסתר	אסתר ד	ב	ויבוא עד לפני שער המלך כי אין לבוא אל שער המלך בלבוש שק	
אסתר	אסתר ד	ג	ובכל מדינה ומדינה מקום אשר דבר המלך ודתו מגיע אבל גדול ליהודים וצום ובכי ומספד שק ואפר יצע לרבים	
אסתר	אסתר ד	ד	ותבואינה נערות אסתר וסריסיה ויגידו לה ותתחלחל המלכה מאד ותשלח בגדים להלביש את מרדכי ולהסיר שקו מעליו ולא קבל	
אסתר	אסתר ד	ה	ותקרא אסתר להתך מסריסי המלך אשר העמיד לפניה ותצוהו על מרדכי לדעת מה זה ועל מה זה	
אסתר	אסתר ד	ו	ויצא התך אל מרדכי אל רחוב העיר אשר לפני שער המלך	
אסתר	אסתר ד	ז	ויגד לו מרדכי את כל אשר קרהו ואת פרשת הכסף אשר אמר המן לשקול על גנזי המלך ביהודיים לאבדם	
אסתר	אסתר ד	ח	ואת פתשגן כתב הדת אשר נתן בשושן להשמידם נתן לו להראות את אסתר ולהגיד לה ולצוות עליה לבוא אל המלך להתחנן לו ולבקש מלפניו על עמה	
אסתר	אסתר ד	ט	ויבוא התך ויגד לאסתר את דברי מרדכי	
אסתר	אסתר ד	י	ותאמר אסתר להתך ותצוהו אל מרדכי	
אסתר	אסתר ד	יא	כל עבדי המלך ועם מדינות המלך ידעים אשר כל איש ואשה אשר יבוא אל המלך אל החצר הפנימית אשר לא יקרא אחת דתו להמית לבד מאשר יושיט לו המלך את שרביט הזהב וחיה ואני לא נקראתי לבוא אל המלך זה שלושים יום	
אסתר	אסתר ד	יב	ויגידו למרדכי את דברי אסתר	
אסתר	אסתר ד	יג	ויאמר מרדכי להשיב אל אסתר אל תדמי בנפשך להמלט בית המלך מכל היהודים	
אסתר	אסתר ד	יד	כי אם החרש תחרישי בעת הזאת רוח והצלה יעמוד ליהודים ממקום אחר ואת ובית אביך תאבדו ומי יודע אם לעת כזאת הגעת למלכות	
אסתר	אסתר ד	טו	ותאמר אסתר להשיב אל מרדכי	
אסתר	אסתר ד	טז	לך כנוס את כל היהודים הנמצאים בשושן וצומו עלי ואל תאכלו ואל תשתו שלשת ימים לילה ויום גם אני ונערתי אצום כן ובכן אבוא אל המלך אשר לא כדת וכאשר אבדתי אבדתי	
אסתר	אסתר ד	יז	ויעבר מרדכי ויעש ככל אשר צותה עליו אסתר	
אסתר	אסתר ה	א	ויהי ביום השלישי ותלבש אסתר מלכות ותעמד בחצר בית המלך הפנימית נכח בית המלך והמלך יושב על כסא מלכותו בבית המלכות נכח פתח הבית	
אסתר	אסתר ה	ב	ויהי כראות המלך את אסתר המלכה עמדת בחצר נשאה חן בעיניו ויושט המלך לאסתר את שרביט הזהב אשר בידו ותקרב אסתר ותגע בראש השרביט	
אסתר	אסתר ה	ג	ויאמר לה המלך מה לך אסתר המלכה ומה בקשתך עד חצי המלכות וינתן לך	
אסתר	אסתר ה	ד	ותאמר אסתר אם על המלך טוב יבוא המלך והמן היום אל המשתה אשר עשיתי לו	
אסתר	אסתר ה	ה	ויאמר המלך מהרו את המן לעשות את דבר אסתר ויבא המלך והמן אל המשתה אשר עשתה אסתר	
אסתר	אסתר ה	ו	ויאמר המלך לאסתר במשתה היין מה שאלתך וינתן לך ומה בקשתך עד חצי המלכות ותעש	
אסתר	אסתר ה	ז	ותען אסתר ותאמר שאלתי ובקשתי	
אסתר	אסתר ה	ח	אם מצאתי חן בעיני המלך ואם על המלך טוב לתת את שאלתי ולעשות את בקשתי יבוא המלך והמן אל המשתה אשר אעשה להם ומחר אעשה כדבר המלך	
אסתר	אסתר ה	ט	ויצא המן ביום ההוא שמח וטוב לב וכראות המן את מרדכי בשער המלך ולא קם ולא זע ממנו וימלא המן על מרדכי חמה	
אסתר	אסתר ה	י	ויתאפק המן ויבוא אל ביתו וישלח ויבא את אהביו ואת זרש אשתו	
אסתר	אסתר ה	יא	ויספר להם המן את כבוד עשרו ורב בניו ואת כל אשר גדלו המלך ואת אשר נשאו על השרים ועבדי המלך	
אסתר	אסתר ה	יב	ויאמר המן אף לא הביאה אסתר המלכה עם המלך אל המשתה אשר עשתה כי אם אותי וגם למחר אני קרוא לה עם המלך	
אסתר	אסתר ה	יג	וכל זה איננו שוה לי בכל עת אשר אני ראה את מרדכי היהודי יושב בשער המלך	
אסתר	אסתר ה	יד	ותאמר לו זרש אשתו וכל אהביו יעשו עץ גבה חמשים אמה ובבקר אמר למלך ויתלו את מרדכי עליו ובא עם המלך אל המשתה שמח וייטב הדבר לפני המן ויעש העץ	
אסתר	אסתר ו	א	בלילה ההוא נדדה שנת המלך ויאמר להביא את ספר הזכרנות דברי הימים ויהיו נקראים לפני המלך	
אסתר	אסתר ו	ב	וימצא כתוב אשר הגיד מרדכי על בגתנא ותרש שני סריסי המלך משמרי הסף אשר בקשו לשלח יד במלך אחשורוש	
אסתר	אסתר ו	ג	ויאמר המלך מה נעשה יקר וגדולה למרדכי על זה ויאמרו נערי המלך משרתיו לא נעשה עמו דבר	
אסתר	אסתר ו	ד	ויאמר המלך מי בחצר והמן בא לחצר בית המלך החיצונה לאמר למלך לתלות את מרדכי על העץ אשר הכין לו	
אסתר	אסתר ו	ה	ויאמרו נערי המלך אליו הנה המן עמד בחצר ויאמר המלך יבוא	
אסתר	אסתר ו	ו	ויבוא המן ויאמר לו המלך מה לעשות באיש אשר המלך חפץ ביקרו ויאמר המן בלבו למי יחפץ המלך לעשות יקר יותר ממני	
אסתר	אסתר ו	ז	ויאמר המן אל המלך איש אשר המלך חפץ ביקרו	
אסתר	אסתר ו	ח	יביאו לבוש מלכות אשר לבש בו המלך וסוס אשר רכב עליו המלך ואשר נתן כתר מלכות בראשו	
אסתר	אסתר ו	ט	ונתון הלבוש והסוס על יד איש משרי המלך הפרתמים והלבשו את האיש אשר המלך חפץ ביקרו והרכיבהו על הסוס ברחוב העיר וקראו לפניו ככה יעשה לאיש אשר המלך חפץ ביקרו	
אסתר	אסתר ו	י	ויאמר המלך להמן מהר קח את הלבוש ואת הסוס כאשר דברת ועשה כן למרדכי היהודי היושב בשער המלך אל תפל דבר מכל אשר דברת	
אסתר	אסתר ו	יא	ויקח המן את הלבוש ואת הסוס וילבש את מרדכי וירכיבהו ברחוב העיר ויקרא לפניו ככה יעשה לאיש אשר המלך חפץ ביקרו	
אסתר	אסתר ו	יב	וישב מרדכי אל שער המלך והמן נדחף אל ביתו אבל וחפוי ראש	
אסתר	אסתר ו	יג	ויספר המן לזרש אשתו ולכל אהביו את כל אשר קרהו ויאמרו לו חכמיו וזרש אשתו אם מזרע היהודים מרדכי אשר החלות לנפל לפניו לא תוכל לו כי נפול תפול לפניו	
אסתר	אסתר ו	יד	עודם מדברים עמו וסריסי המלך הגיעו ויבהלו להביא את המן אל המשתה אשר עשתה אסתר	
אסתר	אסתר ז	א	ויבא המלך והמן לשתות עם אסתר המלכה	
אסתר	אסתר ז	ב	ויאמר המלך לאסתר גם ביום השני במשתה היין מה שאלתך אסתר המלכה ותנתן לך ומה בקשתך עד חצי המלכות ותעש	
אסתר	אסתר ז	ג	ותען אסתר המלכה ותאמר אם מצאתי חן בעיניך המלך ואם על המלך טוב תנתן לי נפשי בשאלתי ועמי בבקשתי	
אסתר	אסתר ז	ד	כי נמכרנו אני ועמי להשמיד להרוג ולאבד ואלו לעבדים ולשפחות נמכרנו החרשתי כי אין הצר שוה בנזק המלך	
אסתר	אסתר ז	ה	ויאמר המלך אחשורוש ויאמר לאסתר המלכה מי הוא זה ואי זה הוא אשר מלאו לבו לעשות כן	
אסתר	אסתר ז	ו	ותאמר אסתר איש צר ואויב המן הרע הזה והמן נבעת מלפני המלך והמלכה	
אסתר	אסתר ז	ז	והמלך קם בחמתו ממשתה היין אל גנת הביתן והמן עמד לבקש על נפשו מאסתר המלכה כי ראה כי כלתה אליו הרעה מאת המלך	
אסתר	אסתר ז	ח	והמלך שב מגנת הביתן אל בית משתה היין והמן נפל על המטה אשר אסתר עליה ויאמר המלך הגם לכבוש את המלכה עמי בבית הדבר יצא מפי המלך ופני המן חפו	
אסתר	אסתר ז	ט	ויאמר חרבונה אחד מן הסריסים לפני המלך גם הנה העץ אשר עשה המן למרדכי אשר דבר טוב על המלך עמד בבית המן גבה חמשים אמה ויאמר המלך תלהו עליו	
אסתר	אסתר ז	י	ויתלו את המן על העץ אשר הכין למרדכי וחמת המלך שככה	
אסתר	אסתר ח	א	ביום ההוא נתן המלך אחשורוש לאסתר המלכה את בית המן צרר היהודיים ומרדכי בא לפני המלך כי הגידה אסתר מה הוא לה	
אסתר	אסתר ח	ב	ויסר המלך את טבעתו אשר העביר מהמן ויתנה למרדכי ותשם אסתר את מרדכי על בית המן	
אסתר	אסתר ח	ג	ותוסף אסתר ותדבר לפני המלך ותפל לפני רגליו ותבך ותתחנן לו להעביר את רעת המן האגגי ואת מחשבתו אשר חשב על היהודים	
אסתר	אסתר ח	ד	ויושט המלך לאסתר את שרבט הזהב ותקם אסתר ותעמד לפני המלך	
אסתר	אסתר ח	ה	ותאמר אם על המלך טוב ואם מצאתי חן לפניו וכשר הדבר לפני המלך וטובה אני בעיניו יכתב להשיב את הספרים מחשבת המן בן המדתא האגגי אשר כתב לאבד את היהודים אשר בכל מדינות המלך	
אסתר	אסתר ח	ו	כי איככה אוכל וראיתי ברעה אשר ימצא את עמי ואיככה אוכל וראיתי באבדן מולדתי	
אסתר	אסתר ח	ז	ויאמר המלך אחשורש לאסתר המלכה ולמרדכי היהודי הנה בית המן נתתי לאסתר ואתו תלו על העץ על אשר שלח ידו ביהודיים	
אסתר	אסתר ח	ח	ואתם כתבו על היהודים כטוב בעיניכם בשם המלך וחתמו בטבעת המלך כי כתב אשר נכתב בשם המלך ונחתום בטבעת המלך אין להשיב	
אסתר	אסתר ח	ט	ויקראו ספרי המלך בעת ההיא בחדש השלישי הוא חדש סיון בשלושה ועשרים בו ויכתב ככל אשר צוה מרדכי אל היהודים ואל האחשדרפנים והפחות ושרי המדינות אשר מהדו ועד כוש שבע ועשרים ומאה מדינה מדינה ומדינה ככתבה ועם ועם כלשנו ואל היהודים ככתבם וכלשונם	
אסתר	אסתר ח	י	ויכתב בשם המלך אחשורש ויחתם בטבעת המלך וישלח ספרים ביד הרצים בסוסים רכבי הרכש האחשתרנים בני הרמכים	
אסתר	אסתר ח	יא	אשר נתן המלך ליהודים אשר בכל עיר ועיר להקהל ולעמד על נפשם להשמיד ולהרג ולאבד את כל חיל עם ומדינה הצרים אתם טף ונשים ושללם לבוז	
אסתר	אסתר ח	יב	ביום אחד בכל מדינות המלך אחשורוש בשלושה עשר לחדש שנים עשר הוא חדש אדר	
אסתר	אסתר ח	יג	פתשגן הכתב להנתן דת בכל מדינה ומדינה גלוי לכל העמים ולהיות היהודיים עתודים ליום הזה להנקם מאיביהם	
אסתר	אסתר ח	יד	הרצים רכבי הרכש האחשתרנים יצאו מבהלים ודחופים בדבר המלך והדת נתנה בשושן הבירה	
אסתר	אסתר ח	טו	ומרדכי יצא מלפני המלך בלבוש מלכות תכלת וחור ועטרת זהב גדולה ותכריך בוץ וארגמן והעיר שושן צהלה ושמחה	
אסתר	אסתר ח	טז	ליהודים היתה אורה ושמחה וששן ויקר	
אסתר	אסתר ח	יז	ובכל מדינה ומדינה ובכל עיר ועיר מקום אשר דבר המלך ודתו מגיע שמחה וששון ליהודים משתה ויום טוב ורבים מעמי הארץ מתיהדים כי נפל פחד היהודים עליהם	
אסתר	אסתר ט	א	ובשנים עשר חדש הוא חדש אדר בשלושה עשר יום בו אשר הגיע דבר המלך ודתו להעשות ביום אשר שברו איבי היהודים לשלוט בהם ונהפוך הוא אשר ישלטו היהודים המה בשנאיהם	
אסתר	אסתר ט	ב	נקהלו היהודים בעריהם בכל מדינות המלך אחשורוש לשלח יד במבקשי רעתם ואיש לא עמד לפניהם כי נפל פחדם על כל העמים	
אסתר	אסתר ט	ג	וכל שרי המדינות והאחשדרפנים והפחות ועשי המלאכה אשר למלך מנשאים את היהודים כי נפל פחד מרדכי עליהם	
אסתר	אסתר ט	ד	כי גדול מרדכי בבית המלך ושמעו הולך בכל המדינות כי האיש מרדכי הולך וגדול	
אסתר	אסתר ט	ה	ויכו היהודים בכל איביהם מכת חרב והרג ואבדן ויעשו בשנאיהם כרצונם	
אסתר	אסתר ט	ו	ובשושן הבירה הרגו היהודים ואבד חמש מאות איש	
אסתר	אסתר ט	ז	ואת פרשנדתא ואת דלפון ואת אספתא	
אסתר	אסתר ט	ח	ואת פורתא ואת אדליא ואת ארידתא	
אסתר	אסתר ט	ט	ואת פרמשתא ואת אריסי ואת ארידי ואת ויזתא	
אסתר	אסתר ט	י	עשרת בני המן בן המדתא צרר היהודים הרגו ובבזה לא שלחו את ידם	
אסתר	אסתר ט	יא	ביום ההוא בא מספר ההרוגים בשושן הבירה לפני המלך	
אסתר	אסתר ט	יב	ויאמר המלך לאסתר המלכה בשושן הבירה הרגו היהודים ואבד חמש מאות איש ואת עשרת בני המן בשאר מדינות המלך מה עשו ומה שאלתך וינתן לך ומה בקשתך עוד ותעש	
אסתר	אסתר ט	יג	ותאמר אסתר אם על המלך טוב ינתן גם מחר ליהודים אשר בשושן לעשות כדת היום ואת עשרת בני המן יתלו על העץ	
אסתר	אסתר ט	יד	ויאמר המלך להעשות כן ותנתן דת בשושן ואת עשרת בני המן תלו	
אסתר	אסתר ט	טו	ויקהלו היהודיים אשר בשושן גם ביום ארבעה עשר לחדש אדר ויהרגו בשושן שלש מאות איש ובבזה לא שלחו את ידם	
אסתר	אסתר ט	טז	ושאר היהודים אשר במדינות המלך נקהלו ועמד על נפשם ונוח מאיביהם והרוג בשנאיהם חמשה ושבעים אלף ובבזה לא שלחו את ידם	
אסתר	אסתר ט	יז	ביום שלושה עשר לחדש אדר ונוח בארבעה עשר בו ועשה אתו יום משתה ושמחה	
אסתר	אסתר ט	יח	והיהודיים אשר בשושן נקהלו בשלושה עשר בו ובארבעה עשר בו ונוח בחמשה עשר בו ועשה אתו יום משתה ושמחה	
אסתר	אסתר ט	יט	על כן היהודים הפרוזים הישבים בערי הפרזות עשים את יום ארבעה עשר לחדש אדר שמחה ומשתה ויום טוב ומשלוח מנות איש לרעהו	
אסתר	אסתר ט	כ	ויכתב מרדכי את הדברים האלה וישלח ספרים אל כל היהודים אשר בכל מדינות המלך אחשורוש הקרובים והרחוקים	
אסתר	אסתר ט	כא	לקים עליהם להיות עשים את יום ארבעה עשר לחדש אדר ואת יום חמשה עשר בו בכל שנה ושנה	
אסתר	אסתר ט	כב	כימים אשר נחו בהם היהודים מאיביהם והחדש אשר נהפך להם מיגון לשמחה ומאבל ליום טוב לעשות אותם ימי משתה ושמחה ומשלח מנות איש לרעהו ומתנות לאבינים	
אסתר	אסתר ט	כג	וקבל היהודים את אשר החלו לעשות ואת אשר כתב מרדכי אליהם	
אסתר	אסתר ט	כד	כי המן בן המדתא האגגי צרר כל היהודים חשב על היהודים לאבדם והפל פור הוא הגורל להמם ולאבדם	
אסתר	אסתר ט	כה	ובבאה לפני המלך אמר עם הספר ישוב מחשבתו הרעה אשר חשב על היהודים על ראשו ותלו אתו ואת בניו על העץ	
אסתר	אסתר ט	כו	על כן קראו לימים האלה פורים על שם הפור על כן על כל דברי האגרת הזאת ומה ראו על ככה ומה הגיע אליהם	
אסתר	אסתר ט	כז	קימו וקבל היהודים עליהם ועל זרעם ועל כל הנלוים עליהם ולא יעבור להיות עשים את שני הימים האלה ככתבם וכזמנם בכל שנה ושנה	
אסתר	אסתר ט	כח	והימים האלה נזכרים ונעשים בכל דור ודור משפחה ומשפחה מדינה ומדינה ועיר ועיר וימי הפורים האלה לא יעברו מתוך היהודים וזכרם לא יסוף מזרעם	
אסתר	אסתר ט	כט	ותכתב אסתר המלכה בת אביחיל ומרדכי היהודי את כל תקף לקים את אגרת הפרים הזאת השנית	
אסתר	אסתר ט	ל	וישלח ספרים אל כל היהודים אל שבע ועשרים ומאה מדינה מלכות אחשורוש דברי שלום ואמת	
אסתר	אסתר ט	לא	לקים את ימי הפרים האלה בזמניהם כאשר קים עליהם מרדכי היהודי ואסתר המלכה וכאשר קימו על נפשם ועל זרעם דברי הצומות וזעקתם	
אסתר	אסתר ט	לב	ומאמר אסתר קים דברי הפרים האלה ונכתב בספר	
אסתר	אסתר י	א	וישם המלך אחשרש מס על הארץ ואיי הים	
אסתר	אסתר י	ב	וכל מעשה תקפו וגבורתו ופרשת גדלת מרדכי אשר גדלו המלך הלוא הם כתובים על ספר דברי הימים למלכי מדי ופרס	
אסתר	אסתר י	ג	כי מרדכי היהודי משנה למלך אחשורוש וגדול ליהודים ורצוי לרב אחיו דרש טוב לעמו ודבר שלום לכל זרעו	
דניאל	דניאל א	א	בשנת שלוש למלכות יהויקים מלך יהודה בא נבוכדנאצר מלך בבל ירושלם ויצר עליה	
דניאל	דניאל א	ב	ויתן אדני בידו את יהויקים מלך יהודה ומקצת כלי בית האלהים ויביאם ארץ שנער בית אלהיו ואת הכלים הביא בית אוצר אלהיו	
דניאל	דניאל א	ג	ויאמר המלך לאשפנז רב סריסיו להביא מבני ישראל ומזרע המלוכה ומן הפרתמים	
דניאל	דניאל א	ד	ילדים אשר אין בהם כל מאום וטובי מראה ומשכילים בכל חכמה וידעי דעת ומביני מדע ואשר כח בהם לעמד בהיכל המלך וללמדם ספר ולשון כשדים	
דניאל	דניאל א	ה	וימן להם המלך דבר יום ביומו מפת בג המלך ומיין משתיו ולגדלם שנים שלוש ומקצתם יעמדו לפני המלך	
דניאל	דניאל א	ו	ויהי בהם מבני יהודה דניאל חנניה מישאל ועזריה	
דניאל	דניאל א	ז	וישם להם שר הסריסים שמות וישם לדניאל בלטשאצר ולחנניה שדרך ולמישאל מישך ולעזריה עבד נגו	
דניאל	דניאל א	ח	וישם דניאל על לבו אשר לא יתגאל בפתבג המלך וביין משתיו ויבקש משר הסריסים אשר לא יתגאל	
דניאל	דניאל א	ט	ויתן האלהים את דניאל לחסד ולרחמים לפני שר הסריסים	
דניאל	דניאל א	י	ויאמר שר הסריסים לדניאל ירא אני את אדני המלך אשר מנה את מאכלכם ואת משתיכם אשר למה יראה את פניכם זעפים מן הילדים אשר כגילכם וחיבתם את ראשי למלך	
דניאל	דניאל א	יא	ויאמר דניאל אל המלצר אשר מנה שר הסריסים על דניאל חנניה מישאל ועזריה	
דניאל	דניאל א	יב	נס נא את עבדיך ימים עשרה ויתנו לנו מן הזרעים ונאכלה ומים ונשתה	
דניאל	דניאל א	יג	ויראו לפניך מראינו ומראה הילדים האכלים את פתבג המלך וכאשר תראה עשה עם עבדיך	
דניאל	דניאל א	יד	וישמע להם לדבר הזה וינסם ימים עשרה	
דניאל	דניאל א	טו	ומקצת ימים עשרה נראה מראיהם טוב ובריאי בשר מן כל הילדים האכלים את פתבג המלך	
דניאל	דניאל א	טז	ויהי המלצר נשא את פתבגם ויין משתיהם ונתן להם זרענים	
דניאל	דניאל א	יז	והילדים האלה ארבעתם נתן להם האלהים מדע והשכל בכל ספר וחכמה ודניאל הבין בכל חזון וחלמות	
דניאל	דניאל א	יח	ולמקצת הימים אשר אמר המלך להביאם ויביאם שר הסריסים לפני נבכדנצר	
דניאל	דניאל א	יט	וידבר אתם המלך ולא נמצא מכלם כדניאל חנניה מישאל ועזריה ויעמדו לפני המלך	
דניאל	דניאל א	כ	וכל דבר חכמת בינה אשר בקש מהם המלך וימצאם עשר ידות על כל החרטמים האשפים אשר בכל מלכותו	
דניאל	דניאל א	כא	ויהי דניאל עד שנת אחת לכורש המלך	
דניאל	דניאל ב	א	ובשנת שתים למלכות נבכדנצר חלם נבכדנצר חלמות ותתפעם רוחו ושנתו נהיתה עליו	
דניאל	דניאל ב	ב	ויאמר המלך לקרא לחרטמים ולאשפים ולמכשפים ולכשדים להגיד למלך חלמתיו ויבאו ויעמדו לפני המלך	
דניאל	דניאל ב	ג	ויאמר להם המלך חלום חלמתי ותפעם רוחי לדעת את החלום	
דניאל	דניאל ב	ד	וידברו הכשדים למלך ארמית מלכא לעלמין חיי אמר חלמא לעבדיך ופשרא נחוא	
דניאל	דניאל ב	ה	ענה מלכא ואמר לכשדיא מלתא מני אזדא הן לא תהודעונני חלמא ופשרה הדמין תתעבדון ובתיכון נולי יתשמון	
דניאל	דניאל ב	ו	והן חלמא ופשרה תהחון מתנן ונבזבה ויקר שגיא תקבלון מן קדמי להן חלמא ופשרה החוני	
דניאל	דניאל ב	ז	ענו תנינות ואמרין מלכא חלמא יאמר לעבדוהי ופשרה נהחוה	
דניאל	דניאל ב	ח	ענה מלכא ואמר מן יציב ידע אנה די עדנא אנתון זבנין כל קבל די חזיתון די אזדא מני מלתא	
דניאל	דניאל ב	ט	די הן חלמא לא תהודענני חדה היא דתכון ומלה כדבה ושחיתה הזמנתון למאמר קדמי עד די עדנא ישתנא להן חלמא אמרו לי ואנדע די פשרה תהחונני	
דניאל	דניאל ב	י	ענו כשדיא קדם מלכא ואמרין לא איתי אנש על יבשתא די מלת מלכא יוכל להחויה כל קבל די כל מלך רב ושליט מלה כדנה לא שאל לכל חרטם ואשף וכשדי	
דניאל	דניאל ב	יא	ומלתא די מלכה שאל יקירה ואחרן לא איתי די יחונה קדם מלכא להן אלהין די מדרהון עם בשרא לא איתוהי	
דניאל	דניאל ב	יב	כל קבל דנה מלכא בנס וקצף שגיא ואמר להובדה לכל חכימי בבל	
דניאל	דניאל ב	יג	ודתא נפקת וחכימיא מתקטלין ובעו דניאל וחברוהי להתקטלה	
דניאל	דניאל ב	יד	באדין דניאל התיב עטא וטעם לאריוך רב טבחיא די מלכא די נפק לקטלה לחכימי בבל	
דניאל	דניאל ב	טו	ענה ואמר לאריוך שליטא די מלכא על מה דתא מהחצפה מן קדם מלכא אדין מלתא הודע אריוך לדניאל	
דניאל	דניאל ב	טז	ודניאל על ובעה מן מלכא די זמן ינתן לה ופשרא להחויה למלכא	
דניאל	דניאל ב	יז	אדין דניאל לביתה אזל ולחנניה מישאל ועזריה חברוהי מלתא הודע	
דניאל	דניאל ב	יח	ורחמין למבעא מן קדם אלה שמיא על רזה דנה די לא יהבדון דניאל וחברוהי עם שאר חכימי בבל	
דניאל	דניאל ב	יט	אדין לדניאל בחזוא די ליליא רזה גלי אדין דניאל ברך לאלה שמיא	
דניאל	דניאל ב	כ	ענה דניאל ואמר להוא שמה די אלהא מברך מן עלמא ועד עלמא די חכמתא וגבורתא די לה היא	
דניאל	דניאל ב	כא	והוא מהשנא עדניא וזמניא מהעדה מלכין ומהקים מלכין יהב חכמתא לחכימין ומנדעא לידעי בינה	
דניאל	דניאל ב	כב	הוא גלא עמיקתא ומסתרתא ידע מה בחשוכא ונהירא עמה שרא	
דניאל	דניאל ב	כג	לך אלה אבהתי מהודא ומשבח אנה די חכמתא וגבורתא יהבת לי וכען הודעתני די בעינא מנך די מלת מלכא הודעתנא	
דניאל	דניאל ב	כד	כל קבל דנה דניאל על על אריוך די מני מלכא להובדה לחכימי בבל אזל וכן אמר לה לחכימי בבל אל תהובד העלני קדם מלכא ופשרא למלכא אחוא	
דניאל	דניאל ב	כה	אדין אריוך בהתבהלה הנעל לדניאל קדם מלכא וכן אמר לה די השכחת גבר מן בני גלותא די יהוד די פשרא למלכא יהודע	
דניאל	דניאל ב	כו	ענה מלכא ואמר לדניאל די שמה בלטשאצר האיתיך כהל להודעתני חלמא די חזית ופשרה	
דניאל	דניאל ב	כז	ענה דניאל קדם מלכא ואמר רזה די מלכא שאל לא חכימין אשפין חרטמין גזרין יכלין להחויה למלכא	
דניאל	דניאל ב	כח	ברם איתי אלה בשמיא גלא רזין והודע למלכא נבוכדנצר מה די להוא באחרית יומיא חלמך וחזוי ראשך על משכבך דנה הוא	
דניאל	דניאל ב	כט	אנתה מלכא רעיונך על משכבך סלקו מה די להוא אחרי דנה וגלא רזיא הודעך מה די להוא	
דניאל	דניאל ב	ל	ואנה לא בחכמה די איתי בי מן כל חייא רזא דנה גלי לי להן על דברת די פשרא למלכא יהודעון ורעיוני לבבך תנדע	
דניאל	דניאל ב	לא	אנתה מלכא חזה הוית ואלו צלם חד שגיא צלמא דכן רב וזיוה יתיר קאם לקבלך ורוה דחיל	
דניאל	דניאל ב	לב	הוא צלמא ראשה די דהב טב חדוהי ודרעוהי די כסף מעוהי וירכתה די נחש	
דניאל	דניאל ב	לג	שקוהי די פרזל רגלוהי מנהון די פרזל ומנהון די חסף	
דניאל	דניאל ב	לד	חזה הוית עד די התגזרת אבן די לא בידין ומחת לצלמא על רגלוהי די פרזלא וחספא והדקת המון	
דניאל	דניאל ב	לה	באדין דקו כחדה פרזלא חספא נחשא כספא ודהבא והוו כעור מן אדרי קיט ונשא המון רוחא וכל אתר לא השתכח להון ואבנא די מחת לצלמא הות לטור רב ומלת כל ארעא	
דניאל	דניאל ב	לו	דנה חלמא ופשרה נאמר קדם מלכא	
דניאל	דניאל ב	לז	אנתה מלכא מלך מלכיא די אלה שמיא מלכותא חסנא ותקפא ויקרא יהב לך	
דניאל	דניאל ב	לח	ובכל די דארין בני אנשא חיות ברא ועוף שמיא יהב בידך והשלטך בכלהון אנתה הוא ראשה די דהבא	
דניאל	דניאל ב	לט	ובתרך תקום מלכו אחרי ארעא מנך ומלכו תליתיא אחרי די נחשא די תשלט בכל ארעא	
דניאל	דניאל ב	מ	ומלכו רביעיה תהוא תקיפה כפרזלא כל קבל די פרזלא מהדק וחשל כלא וכפרזלא די מרעע כל אלין תדק ותרע	
דניאל	דניאל ב	מא	ודי חזיתה רגליא ואצבעתא מנהון חסף די פחר ומנהון פרזל מלכו פליגה תהוה ומן נצבתא די פרזלא להוא בה כל קבל די חזיתה פרזלא מערב בחסף טינא	
דניאל	דניאל ב	מב	ואצבעת רגליא מנהון פרזל ומנהון חסף מן קצת מלכותא תהוה תקיפה ומנה תהוה תבירה	
דניאל	דניאל ב	מג	די חזית פרזלא מערב בחסף טינא מתערבין להון בזרע אנשא ולא להון דבקין דנה עם דנה הא כדי פרזלא לא מתערב עם חספא	
דניאל	דניאל ב	מד	וביומיהון די מלכיא אנון יקים אלה שמיא מלכו די לעלמין לא תתחבל ומלכותה לעם אחרן לא תשתבק תדק ותסיף כל אלין מלכותא והיא תקום לעלמיא	
דניאל	דניאל ב	מה	כל קבל די חזית די מטורא אתגזרת אבן די לא בידין והדקת פרזלא נחשא חספא כספא ודהבא אלה רב הודע למלכא מה די להוא אחרי דנה ויציב חלמא ומהימן פשרה	
דניאל	דניאל ב	מו	באדין מלכא נבוכדנצר נפל על אנפוהי ולדניאל סגד ומנחה וניחחין אמר לנסכה לה	
דניאל	דניאל ב	מז	ענה מלכא לדניאל ואמר מן קשט די אלהכון הוא אלה אלהין ומרא מלכין וגלה רזין די יכלת למגלא רזה דנה	
דניאל	דניאל ב	מח	אדין מלכא לדניאל רבי ומתנן רברבן שגיאן יהב לה והשלטה על כל מדינת בבל ורב סגנין על כל חכימי בבל	
דניאל	דניאל ב	מט	ודניאל בעא מן מלכא ומני על עבידתא די מדינת בבל לשדרך מישך ועבד נגו ודניאל בתרע מלכא	
דניאל	דניאל ג	א	נבוכדנצר מלכא עבד צלם די דהב רומה אמין שתין פתיה אמין שת אקימה בבקעת דורא במדינת בבל	
דניאל	דניאל ג	ב	ונבוכדנצר מלכא שלח למכנש לאחשדרפניא סגניא ופחותא אדרגזריא גדבריא דתבריא תפתיא וכל שלטני מדינתא למתא לחנכת צלמא די הקים נבוכדנצר מלכא	
דניאל	דניאל ג	ג	באדין מתכנשין אחשדרפניא סגניא ופחותא אדרגזריא גדבריא דתבריא תפתיא וכל שלטני מדינתא לחנכת צלמא די הקים נבוכדנצר מלכא וקאמין לקבל צלמא די הקים נבוכדנצר	
דניאל	דניאל ג	ד	וכרוזא קרא בחיל לכון אמרין עממיא אמיא ולשניא	
דניאל	דניאל ג	ה	בעדנא די תשמעון קל קרנא משרוקיתא קיתרוס סבכא פסנתרין סומפניה וכל זני זמרא תפלון ותסגדון לצלם דהבא די הקים נבוכדנצר מלכא	
דניאל	דניאל ג	ו	ומן די לא יפל ויסגד בה שעתא יתרמא לגוא אתון נורא יקדתא	
דניאל	דניאל ג	ז	כל קבל דנה בה זמנא כדי שמעין כל עממיא קל קרנא משרוקיתא קיתרס שבכא פסנטרין וכל זני זמרא נפלין כל עממיא אמיא ולשניא סגדין לצלם דהבא די הקים נבוכדנצר מלכא	
דניאל	דניאל ג	ח	כל קבל דנה בה זמנא קרבו גברין כשדאין ואכלו קרציהון די יהודיא	
דניאל	דניאל ג	ט	ענו ואמרין לנבוכדנצר מלכא מלכא לעלמין חיי	
דניאל	דניאל ג	י	אנתה מלכא שמת טעם די כל אנש די ישמע קל קרנא משרקיתא קיתרס שבכא פסנתרין וסיפניה וכל זני זמרא יפל ויסגד לצלם דהבא	
דניאל	דניאל ג	יא	ומן די לא יפל ויסגד יתרמא לגוא אתון נורא יקדתא	
דניאל	דניאל ג	יב	איתי גברין יהודאין די מנית יתהון על עבידת מדינת בבל שדרך מישך ועבד נגו גבריא אלך לא שמו עליך מלכא טעם לאלהיך לא פלחין ולצלם דהבא די הקימת לא סגדין	
דניאל	דניאל ג	יג	באדין נבוכדנצר ברגז וחמה אמר להיתיה לשדרך מישך ועבד נגו באדין גבריא אלך היתיו קדם מלכא	
דניאל	דניאל ג	יד	ענה נבכדנצר ואמר להון הצדא שדרך מישך ועבד נגו לאלהי לא איתיכון פלחין ולצלם דהבא די הקימת לא סגדין	
דניאל	דניאל ג	טו	כען הן איתיכון עתידין די בעדנא די תשמעון קל קרנא משרוקיתא קיתרס שבכא פסנתרין וסומפניה וכל זני זמרא תפלון ותסגדון לצלמא די עבדת והן לא תסגדון בה שעתה תתרמון לגוא אתון נורא יקדתא ומן הוא אלה די ישיזבנכון מן ידי	
דניאל	דניאל ג	טז	ענו שדרך מישך ועבד נגו ואמרין למלכא נבוכדנצר לא חשחין אנחנה על דנה פתגם להתבותך	
דניאל	דניאל ג	יז	הן איתי אלהנא די אנחנא פלחין יכל לשיזבותנא מן אתון נורא יקדתא ומן ידך מלכא ישיזב	
דניאל	דניאל ג	יח	והן לא ידיע להוא לך מלכא די לאלהיך לא איתינא פלחין ולצלם דהבא די הקימת לא נסגד	
דניאל	דניאל ג	יט	באדין נבוכדנצר התמלי חמא וצלם אנפוהי אשתנו על שדרך מישך ועבד נגו ענה ואמר למזא לאתונא חד שבעה על די חזה למזיה	
דניאל	דניאל ג	כ	ולגברין גברי חיל די בחילה אמר לכפתה לשדרך מישך ועבד נגו למרמא לאתון נורא יקדתא	
דניאל	דניאל ג	כא	באדין גבריא אלך כפתו בסרבליהון פטישיהון וכרבלתהון ולבשיהון ורמיו לגוא אתון נורא יקדתא	
דניאל	דניאל ג	כב	כל קבל דנה מן די מלת מלכא מחצפה ואתונא אזה יתירא גבריא אלך די הסקו לשדרך מישך ועבד נגו קטל המון שביבא די נורא	
דניאל	דניאל ג	כג	וגבריא אלך תלתהון שדרך מישך ועבד נגו נפלו לגוא אתון נורא יקדתא מכפתין	
דניאל	דניאל ג	כד	אדין נבוכדנצר מלכא תוה וקם בהתבהלה ענה ואמר להדברוהי הלא גברין תלתא רמינא לגוא נורא מכפתין ענין ואמרין למלכא יציבא מלכא	
דניאל	דניאל ג	כה	ענה ואמר הא אנה חזה גברין ארבעה שרין מהלכין בגוא נורא וחבל לא איתי בהון ורוה די רביעיא דמה לבר אלהין	
דניאל	דניאל ג	כו	באדין קרב נבוכדנצר לתרע אתון נורא יקדתא ענה ואמר שדרך מישך ועבד נגו עבדוהי די אלהא עליא פקו ואתו באדין נפקין שדרך מישך ועבד נגו מן גוא נורא	
דניאל	דניאל ג	כז	ומתכנשין אחשדרפניא סגניא ופחותא והדברי מלכא חזין לגבריא אלך די לא שלט נורא בגשמהון ושער ראשהון לא התחרך וסרבליהון לא שנו וריח נור לא עדת בהון	
דניאל	דניאל ג	כח	ענה נבוכדנצר ואמר בריך אלההון די שדרך מישך ועבד נגו די שלח מלאכה ושיזב לעבדוהי די התרחצו עלוהי ומלת מלכא שניו ויהבו גשמיהון די לא יפלחון ולא יסגדון לכל אלה להן לאלההון	
דניאל	דניאל ג	כט	ומני שים טעם די כל עם אמה ולשן די יאמר שלה על אלההון די שדרך מישך ועבד נגוא הדמין יתעבד וביתה נולי ישתוה כל קבל די לא איתי אלה אחרן די יכל להצלה כדנה	
דניאל	דניאל ג	ל	באדין מלכא הצלח לשדרך מישך ועבד נגו במדינת בבל	
דניאל	דניאל ג	לא	נבוכדנצר מלכא לכל עממיא אמיא ולשניא די דארין בכל ארעא שלמכון ישגא	
דניאל	דניאל ג	לב	אתיא ותמהיא די עבד עמי אלהא עליא שפר קדמי להחויה	
דניאל	דניאל ג	לג	אתוהי כמה רברבין ותמהוהי כמה תקיפין מלכותה מלכות עלם ושלטנה עם דר ודר	
דניאל	דניאל ד	א	אנה נבוכדנצר שלה הוית בביתי ורענן בהיכלי	
דניאל	דניאל ד	ב	חלם חזית וידחלנני והרהרין על משכבי וחזוי ראשי יבהלנני	
דניאל	דניאל ד	ג	ומני שים טעם להנעלה קדמי לכל חכימי בבל די פשר חלמא יהודענני	
דניאל	דניאל ד	ד	באדין עללין חרטמיא אשפיא כשדיא וגזריא וחלמא אמר אנה קדמיהון ופשרה לא מהודעין לי	
דניאל	דניאל ד	ה	ועד אחרין על קדמי דניאל די שמה בלטשאצר כשם אלהי ודי רוח אלהין קדישין בה וחלמא קדמוהי אמרת	
דניאל	דניאל ד	ו	בלטשאצר רב חרטמיא די אנה ידעת די רוח אלהין קדישין בך וכל רז לא אנס לך חזוי חלמי די חזית ופשרה אמר	
דניאל	דניאל ד	ז	וחזוי ראשי על משכבי חזה הוית ואלו אילן בגוא ארעא ורומה שגיא	
דניאל	דניאל ד	ח	רבה אילנא ותקף ורומה ימטא לשמיא וחזותה לסוף כל ארעא	
דניאל	דניאל ד	ט	עפיה שפיר ואנבה שגיא ומזון לכלא בה תחתוהי תטלל חיות ברא ובענפוהי ידרון צפרי שמיא ומנה יתזין כל בשרא	
דניאל	דניאל ד	י	חזה הוית בחזוי ראשי על משכבי ואלו עיר וקדיש מן שמיא נחת	
דניאל	דניאל ד	יא	קרא בחיל וכן אמר גדו אילנא וקצצו ענפוהי אתרו עפיה ובדרו אנבה תנד חיותא מן תחתוהי וצפריא מן ענפוהי	
דניאל	דניאל ד	יב	ברם עקר שרשוהי בארעא שבקו ובאסור די פרזל ונחש בדתאא די ברא ובטל שמיא יצטבע ועם חיותא חלקה בעשב ארעא	
דניאל	דניאל ד	יג	לבבה מן אנושא ישנון ולבב חיוה יתיהב לה ושבעה עדנין יחלפון עלוהי	
דניאל	דניאל ד	יד	בגזרת עירין פתגמא ומאמר קדישין שאלתא עד דברת די ינדעון חייא די שליט עליא במלכות אנושא ולמן די יצבא יתננה ושפל אנשים יקים עליה	
דניאל	דניאל ד	טו	דנה חלמא חזית אנה מלכא נבוכדנצר ואנתה בלטשאצר פשרא אמר כל קבל די כל חכימי מלכותי לא יכלין פשרא להודעתני ואנתה כהל די רוח אלהין קדישין בך	
דניאל	דניאל ד	טז	אדין דניאל די שמה בלטשאצר אשתומם כשעה חדה ורעינהי יבהלנה ענה מלכא ואמר בלטשאצר חלמא ופשרא אל יבהלך ענה בלטשאצר ואמר מראי חלמא לשנאיך ופשרה לעריך	
דניאל	דניאל ד	יז	אילנא די חזית די רבה ותקף ורומה ימטא לשמיא וחזותה לכל ארעא	
דניאל	דניאל ד	יח	ועפיה שפיר ואנבה שגיא ומזון לכלא בה תחתוהי תדור חיות ברא ובענפוהי ישכנן צפרי שמיא	
דניאל	דניאל ד	יט	אנתה הוא מלכא די רבית ותקפת ורבותך רבת ומטת לשמיא ושלטנך לסוף ארעא	
דניאל	דניאל ד	כ	ודי חזה מלכא עיר וקדיש נחת מן שמיא ואמר גדו אילנא וחבלוהי ברם עקר שרשוהי בארעא שבקו ובאסור די פרזל ונחש בדתאא די ברא ובטל שמיא יצטבע ועם חיות ברא חלקה עד די שבעה עדנין יחלפון עלוהי	
דניאל	דניאל ד	כא	דנה פשרא מלכא וגזרת עליא היא די מטת על מראי מלכא	
דניאל	דניאל ד	כב	ולך טרדין מן אנשא ועם חיות ברא להוה מדרך ועשבא כתורין לך יטעמון ומטל שמיא לך מצבעין ושבעה עדנין יחלפון עליך עד די תנדע די שליט עליא במלכות אנשא ולמן די יצבא יתננה	
דניאל	דניאל ד	כג	ודי אמרו למשבק עקר שרשוהי די אילנא מלכותך לך קימה מן די תנדע די שלטן שמיא	
דניאל	דניאל ד	כד	להן מלכא מלכי ישפר עליך וחטיך בצדקה פרק ועויתך במחן ענין הן תהוא ארכה לשלותך	
דניאל	דניאל ד	כה	כלא מטא על נבוכדנצר מלכא	
דניאל	דניאל ד	כו	לקצת ירחין תרי עשר על היכל מלכותא די בבל מהלך הוה	
דניאל	דניאל ד	כז	ענה מלכא ואמר הלא דא היא בבל רבתא די אנה בניתה לבית מלכו בתקף חסני וליקר הדרי	
דניאל	דניאל ד	כח	עוד מלתא בפם מלכא קל מן שמיא נפל לך אמרין נבוכדנצר מלכא מלכותה עדת מנך	
דניאל	דניאל ד	כט	ומן אנשא לך טרדין ועם חיות ברא מדרך עשבא כתורין לך יטעמון ושבעה עדנין יחלפון עליך עד די תנדע די שליט עליא במלכות אנשא ולמן די יצבא יתננה	
דניאל	דניאל ד	ל	בה שעתא מלתא ספת על נבוכדנצר ומן אנשא טריד ועשבא כתורין יאכל ומטל שמיא גשמה יצטבע עד די שערה כנשרין רבה וטפרוהי כצפרין	
דניאל	דניאל ד	לא	ולקצת יומיה אנה נבוכדנצר עיני לשמיא נטלת ומנדעי עלי יתוב ולעליא ברכת ולחי עלמא שבחת והדרת די שלטנה שלטן עלם ומלכותה עם דר ודר	
דניאל	דניאל ד	לב	וכל דארי ארעא כלה חשיבין וכמצביה עבד בחיל שמיא ודארי ארעא ולא איתי די ימחא בידה ויאמר לה מה עבדת	
דניאל	דניאל ד	לג	בה זמנא מנדעי יתוב עלי וליקר מלכותי הדרי וזוי יתוב עלי ולי הדברי ורברבני יבעון ועל מלכותי התקנת ורבו יתירה הוספת לי	
דניאל	דניאל ד	לד	כען אנה נבוכדנצר משבח ומרומם ומהדר למלך שמיא די כל מעבדוהי קשט וארחתה דין ודי מהלכין בגוה יכל להשפלה	
דניאל	דניאל ה	א	בלשאצר מלכא עבד לחם רב לרברבנוהי אלף ולקבל אלפא חמרא שתה	
דניאל	דניאל ה	ב	בלשאצר אמר בטעם חמרא להיתיה למאני דהבא וכספא די הנפק נבוכדנצר אבוהי מן היכלא די בירושלם וישתון בהון מלכא ורברבנוהי שגלתה ולחנתה	
דניאל	דניאל ה	ג	באדין היתיו מאני דהבא די הנפקו מן היכלא די בית אלהא די בירושלם ואשתיו בהון מלכא ורברבנוהי שגלתה ולחנתה	
דניאל	דניאל ה	ד	אשתיו חמרא ושבחו לאלהי דהבא וכספא נחשא פרזלא אעא ואבנא	
דניאל	דניאל ה	ה	בה שעתה נפקו אצבען די יד אנש וכתבן לקבל נברשתא על גירא די כתל היכלא די מלכא ומלכא חזה פס ידה די כתבה	
דניאל	דניאל ה	ו	אדין מלכא זיוהי שנוהי ורעינהי יבהלונה וקטרי חרצה משתרין וארכבתה דא לדא נקשן	
דניאל	דניאל ה	ז	קרא מלכא בחיל להעלה לאשפיא כשדיא וגזריא ענה מלכא ואמר לחכימי בבל די כל אנש די יקרה כתבה דנה ופשרה יחונני ארגונא ילבש והמונכא די דהבא על צוארה ותלתי במלכותא ישלט	
דניאל	דניאל ה	ח	אדין עללין כל חכימי מלכא ולא כהלין כתבא למקרא ופשרא להודעה למלכא	
דניאל	דניאל ה	ט	אדין מלכא בלשאצר שגיא מתבהל וזיוהי שנין עלוהי ורברבנוהי משתבשין	
דניאל	דניאל ה	י	מלכתא לקבל מלי מלכא ורברבנוהי לבית משתיא עללת ענת מלכתא ואמרת מלכא לעלמין חיי אל יבהלוך רעיונך וזיויך אל ישתנו	
דניאל	דניאל ה	יא	איתי גבר במלכותך די רוח אלהין קדישין בה וביומי אבוך נהירו ושכלתנו וחכמה כחכמת אלהין השתכחת בה ומלכא נבכדנצר אבוך רב חרטמין אשפין כשדאין גזרין הקימה אבוך מלכא	
דניאל	דניאל ה	יב	כל קבל די רוח יתירה ומנדע ושכלתנו מפשר חלמין ואחוית אחידן ומשרא קטרין השתכחת בה בדניאל די מלכא שם שמה בלטשאצר כען דניאל יתקרי ופשרה יהחוה	
דניאל	דניאל ה	יג	באדין דניאל העל קדם מלכא ענה מלכא ואמר לדניאל אנתה הוא דניאל די מן בני גלותא די יהוד די היתי מלכא אבי מן יהוד	
דניאל	דניאל ה	יד	ושמעת עליך די רוח אלהין בך ונהירו ושכלתנו וחכמה יתירה השתכחת בך	
דניאל	דניאל ה	טו	וכען העלו קדמי חכימיא אשפיא די כתבה דנה יקרון ופשרה להודעתני ולא כהלין פשר מלתא להחויה	
דניאל	דניאל ה	טז	ואנה שמעת עליך די תוכל פשרין למפשר וקטרין למשרא כען הן תוכל כתבא למקרא ופשרה להודעתני ארגונא תלבש והמונכא די דהבא על צוארך ותלתא במלכותא תשלט	
דניאל	דניאל ה	יז	באדין ענה דניאל ואמר קדם מלכא מתנתך לך להוין ונבזביתך לאחרן הב ברם כתבא אקרא למלכא ופשרא אהודענה	
דניאל	דניאל ה	יח	אנתה מלכא אלהא עליא מלכותא ורבותא ויקרא והדרה יהב לנבכדנצר אבוך	
דניאל	דניאל ה	יט	ומן רבותא די יהב לה כל עממיא אמיא ולשניא הוו זאעין ודחלין מן קדמוהי די הוה צבא הוא קטל ודי הוה צבא הוה מחא ודי הוה צבא הוה מרים ודי הוה צבא הוה משפיל	
דניאל	דניאל ה	כ	וכדי רם לבבה ורוחה תקפת להזדה הנחת מן כרסא מלכותה ויקרה העדיו מנה	
דניאל	דניאל ה	כא	ומן בני אנשא טריד ולבבה עם חיותא שוי ועם ערדיא מדורה עשבא כתורין יטעמונה ומטל שמיא גשמה יצטבע עד די ידע די שליט אלהא עליא במלכות אנשא ולמן די יצבה יהקים עליה	
דניאל	דניאל ה	כב	ואנתה ברה בלשאצר לא השפלת לבבך כל קבל די כל דנה ידעת	
דניאל	דניאל ה	כג	ועל מרא שמיא התרוממת ולמאניא די ביתה היתיו קדמיך ואנתה ורברבניך שגלתך ולחנתך חמרא שתין בהון ולאלהי כספא ודהבא נחשא פרזלא אעא ואבנא די לא חזין ולא שמעין ולא ידעין שבחת ולאלהא די נשמתך בידה וכל ארחתך לה לא הדרת	
דניאל	דניאל ה	כד	באדין מן קדמוהי שליח פסא די ידא וכתבא דנה רשים	
דניאל	דניאל ה	כה	ודנה כתבא די רשים מנא מנא תקל ופרסין	
דניאל	דניאל ה	כו	דנה פשר מלתא מנא מנה אלהא מלכותך והשלמה	
דניאל	דניאל ה	כז	תקל תקילתה במאזניא והשתכחת חסיר	
דניאל	דניאל ה	כח	פרס פריסת מלכותך ויהיבת למדי ופרס	
דניאל	דניאל ה	כט	באדין אמר בלשאצר והלבישו לדניאל ארגונא והמונכא די דהבא על צוארה והכרזו עלוהי די להוא שליט תלתא במלכותא	
דניאל	דניאל ה	ל	בה בליליא קטיל בלאשצר מלכא כשדיא	
דניאל	דניאל ו	א	ודריוש מדיא קבל מלכותא כבר שנין שתין ותרתין	
דניאל	דניאל ו	ב	שפר קדם דריוש והקים על מלכותא לאחשדרפניא מאה ועשרין די להון בכל מלכותא	
דניאל	דניאל ו	ג	ועלא מנהון סרכין תלתא די דניאל חד מנהון די להון אחשדרפניא אלין יהבין להון טעמא ומלכא לא להוא נזק	
דניאל	דניאל ו	ד	אדין דניאל דנה הוא מתנצח על סרכיא ואחשדרפניא כל קבל די רוח יתירא בה ומלכא עשית להקמותה על כל מלכותא	
דניאל	דניאל ו	ה	אדין סרכיא ואחשדרפניא הוו בעין עלה להשכחה לדניאל מצד מלכותא וכל עלה ושחיתה לא יכלין להשכחה כל קבל די מהימן הוא וכל שלו ושחיתה לא השתכחת עלוהי	
דניאל	דניאל ו	ו	אדין גבריא אלך אמרין די לא נהשכח לדניאל דנה כל עלא להן השכחנה עלוהי בדת אלהה	
דניאל	דניאל ו	ז	אדין סרכיא ואחשדרפניא אלן הרגשו על מלכא וכן אמרין לה דריוש מלכא לעלמין חיי	
דניאל	דניאל ו	ח	אתיעטו כל סרכי מלכותא סגניא ואחשדרפניא הדבריא ופחותא לקימה קים מלכא ולתקפה אסר די כל די יבעה בעו מן כל אלה ואנש עד יומין תלתין להן מנך מלכא יתרמא לגב אריותא	
דניאל	דניאל ו	ט	כען מלכא תקים אסרא ותרשם כתבא די לא להשניה כדת מדי ופרס די לא תעדא	
דניאל	דניאל ו	י	כל קבל דנה מלכא דריוש רשם כתבא ואסרא	
דניאל	דניאל ו	יא	ודניאל כדי ידע די רשים כתבא על לביתה וכוין פתיחן לה בעליתה נגד ירושלם וזמנין תלתה ביומא הוא ברך על ברכוהי ומצלא ומודא קדם אלהה כל קבל די הוא עבד מן קדמת דנה	
דניאל	דניאל ו	יב	אדין גבריא אלך הרגשו והשכחו לדניאל בעא ומתחנן קדם אלהה	
דניאל	דניאל ו	יג	באדין קריבו ואמרין קדם מלכא על אסר מלכא הלא אסר רשמת די כל אנש די יבעה מן כל אלה ואנש עד יומין תלתין להן מנך מלכא יתרמא לגוב אריותא ענה מלכא ואמר יציבא מלתא כדת מדי ופרס די לא תעדא	
דניאל	דניאל ו	יד	באדין ענו ואמרין קדם מלכא די דניאל די מן בני גלותא די יהוד לא שם עליך מלכא טעם ועל אסרא די רשמת וזמנין תלתה ביומא בעא בעותה	
דניאל	דניאל ו	טו	אדין מלכא כדי מלתא שמע שגיא באש עלוהי ועל דניאל שם בל לשיזבותה ועד מעלי שמשא הוא משתדר להצלותה	
דניאל	דניאל ו	טז	באדין גבריא אלך הרגשו על מלכא ואמרין למלכא דע מלכא די דת למדי ופרס די כל אסר וקים די מלכא יהקים לא להשניה	
דניאל	דניאל ו	יז	באדין מלכא אמר והיתיו לדניאל ורמו לגבא די אריותא ענה מלכא ואמר לדניאל אלהך די אנתה פלח לה בתדירא הוא ישיזבנך	
דניאל	דניאל ו	יח	והיתית אבן חדה ושמת על פם גבא וחתמה מלכא בעזקתה ובעזקת רברבנוהי די לא תשנא צבו בדניאל	
דניאל	דניאל ו	יט	אדין אזל מלכא להיכלה ובת טות ודחון לא הנעל קדמוהי ושנתה נדת עלוהי	
דניאל	דניאל ו	כ	באדין מלכא בשפרפרא יקום בנגהא ובהתבהלה לגבא די אריותא אזל	
דניאל	דניאל ו	כא	וכמקרבה לגבא לדניאל בקל עציב זעק ענה מלכא ואמר לדניאל דניאל עבד אלהא חיא אלהך די אנתה פלח לה בתדירא היכל לשיזבותך מן אריותא	
דניאל	דניאל ו	כב	אדין דניאל עם מלכא מלל מלכא לעלמין חיי	
דניאל	דניאל ו	כג	אלהי שלח מלאכה וסגר פם אריותא ולא חבלוני כל קבל די קדמוהי זכו השתכחת לי ואף קדמיך מלכא חבולה לא עבדת	
דניאל	דניאל ו	כד	באדין מלכא שגיא טאב עלוהי ולדניאל אמר להנסקה מן גבא והסק דניאל מן גבא וכל חבל לא השתכח בה די הימן באלהה	
דניאל	דניאל ו	כה	ואמר מלכא והיתיו גבריא אלך די אכלו קרצוהי די דניאל ולגב אריותא רמו אנון בניהון ונשיהון ולא מטו לארעית גבא עד די שלטו בהון אריותא וכל גרמיהון הדקו	
דניאל	דניאל ו	כו	באדין דריוש מלכא כתב לכל עממיא אמיא ולשניא די דארין בכל ארעא שלמכון ישגא	
דניאל	דניאל ו	כז	מן קדמי שים טעם די בכל שלטן מלכותי להון זאעין ודחלין מן קדם אלהה די דניאל די הוא אלהא חיא וקים לעלמין ומלכותה די לא תתחבל ושלטנה עד סופא	
דניאל	דניאל ו	כח	משיזב ומצל ועבד אתין ותמהין בשמיא ובארעא די שיזיב לדניאל מן יד אריותא	
דניאל	דניאל ו	כט	ודניאל דנה הצלח במלכות דריוש ובמלכות כורש פרסיא	
דניאל	דניאל ז	א	בשנת חדה לבלאשצר מלך בבל דניאל חלם חזה וחזוי ראשה על משכבה באדין חלמא כתב ראש מלין אמר	
דניאל	דניאל ז	ב	ענה דניאל ואמר חזה הוית בחזוי עם ליליא וארו ארבע רוחי שמיא מגיחן לימא רבא	
דניאל	דניאל ז	ג	וארבע חיון רברבן סלקן מן ימא שנין דא מן דא	
דניאל	דניאל ז	ד	קדמיתא כאריה וגפין די נשר לה חזה הוית עד די מריטו גפיה ונטילת מן ארעא ועל רגלין כאנש הקימת ולבב אנש יהיב לה	
דניאל	דניאל ז	ה	וארו חיוה אחרי תנינה דמיה לדב ולשטר חד הקמת ותלת עלעין בפמה בין שניה וכן אמרין לה קומי אכלי בשר שגיא	
דניאל	דניאל ז	ו	באתר דנה חזה הוית וארו אחרי כנמר ולה גפין ארבע די עוף על גביה וארבעה ראשין לחיותא ושלטן יהיב לה	
דניאל	דניאל ז	ז	באתר דנה חזה הוית בחזוי ליליא וארו חיוה רביעיה דחילה ואימתני ותקיפא יתירא ושנין די פרזל לה רברבן אכלה ומדקה ושארא ברגליה רפסה והיא משניה מן כל חיותא די קדמיה וקרנין עשר לה	
דניאל	דניאל ז	ח	משתכל הוית בקרניא ואלו קרן אחרי זעירה סלקת ביניהון ותלת מן קרניא קדמיתא אתעקרו מן קדמיה ואלו עינין כעיני אנשא בקרנא דא ופם ממלל רברבן	
דניאל	דניאל ז	ט	חזה הוית עד די כרסון רמיו ועתיק יומין יתב לבושה כתלג חור ושער ראשה כעמר נקא כרסיה שביבין די נור גלגלוהי נור דלק	
דניאל	דניאל ז	י	נהר די נור נגד ונפק מן קדמוהי אלף אלפים ישמשונה ורבו רבון קדמוהי יקומון דינא יתב וספרין פתיחו	
דניאל	דניאל ז	יא	חזה הוית באדין מן קל מליא רברבתא די קרנא ממללה חזה הוית עד די קטילת חיותא והובד גשמה ויהיבת ליקדת אשא	
דניאל	דניאל ז	יב	ושאר חיותא העדיו שלטנהון וארכה בחיין יהיבת להון עד זמן ועדן	
דניאל	דניאל ז	יג	חזה הוית בחזוי ליליא וארו עם ענני שמיא כבר אנש אתה הוה ועד עתיק יומיא מטה וקדמוהי הקרבוהי	
דניאל	דניאל ז	יד	ולה יהיב שלטן ויקר ומלכו וכל עממיא אמיא ולשניא לה יפלחון שלטנה שלטן עלם די לא יעדה ומלכותה די לא תתחבל	
דניאל	דניאל ז	טו	אתכרית רוחי אנה דניאל בגוא נדנה וחזוי ראשי יבהלנני	
דניאל	דניאל ז	טז	קרבת על חד מן קאמיא ויציבא אבעא מנה על כל דנה ואמר לי ופשר מליא יהודענני	
דניאל	דניאל ז	יז	אלין חיותא רברבתא די אנין ארבע ארבעה מלכין יקומון מן ארעא	
דניאל	דניאל ז	יח	ויקבלון מלכותא קדישי עליונין ויחסנון מלכותא עד עלמא ועד עלם עלמיא	
דניאל	דניאל ז	יט	אדין צבית ליצבא על חיותא רביעיתא די הות שניה מן כלהון דחילה יתירה שניה די פרזל וטפריה די נחש אכלה מדקה ושארא ברגליה רפסה	
דניאל	דניאל ז	כ	ועל קרניא עשר די בראשה ואחרי די סלקת ונפלו מן קדמיה תלת וקרנא דכן ועינין לה ופם ממלל רברבן וחזוה רב מן חברתה	
דניאל	דניאל ז	כא	חזה הוית וקרנא דכן עבדה קרב עם קדישין ויכלה להון	
דניאל	דניאל ז	כב	עד די אתה עתיק יומיא ודינא יהב לקדישי עליונין וזמנא מטה ומלכותא החסנו קדישין	
דניאל	דניאל ז	כג	כן אמר חיותא רביעיתא מלכו רביעיא תהוא בארעא די תשנא מן כל מלכותא ותאכל כל ארעא ותדושנה ותדקנה	
דניאל	דניאל ז	כד	וקרניא עשר מנה מלכותה עשרה מלכין יקמון ואחרן יקום אחריהון והוא ישנא מן קדמיא ותלתה מלכין יהשפל	
דניאל	דניאל ז	כה	ומלין לצד עליא ימלל ולקדישי עליונין יבלא ויסבר להשניה זמנין ודת ויתיהבון בידה עד עדן ועדנין ופלג עדן	
דניאל	דניאל ז	כו	ודינא יתב ושלטנה יהעדון להשמדה ולהובדה עד סופא	
דניאל	דניאל ז	כז	ומלכותה ושלטנא ורבותא די מלכות תחות כל שמיא יהיבת לעם קדישי עליונין מלכותה מלכות עלם וכל שלטניא לה יפלחון וישתמעון	
דניאל	דניאל ז	כח	עד כה סופא די מלתא אנה דניאל שגיא רעיוני יבהלנני וזיוי ישתנון עלי ומלתא בלבי נטרת	
דניאל	דניאל ח	א	בשנת שלוש למלכות בלאשצר המלך חזון נראה אלי אני דניאל אחרי הנראה אלי בתחלה	
דניאל	דניאל ח	ב	ואראה בחזון ויהי בראתי ואני בשושן הבירה אשר בעילם המדינה ואראה בחזון ואני הייתי על אובל אולי	
דניאל	דניאל ח	ג	ואשא עיני ואראה והנה איל אחד עמד לפני האבל ולו קרנים והקרנים גבהות והאחת גבהה מן השנית והגבהה עלה באחרנה	
דניאל	דניאל ח	ד	ראיתי את האיל מנגח ימה וצפונה ונגבה וכל חיות לא יעמדו לפניו ואין מציל מידו ועשה כרצנו והגדיל	
דניאל	דניאל ח	ה	ואני הייתי מבין והנה צפיר העזים בא מן המערב על פני כל הארץ ואין נוגע בארץ והצפיר קרן חזות בין עיניו	
דניאל	דניאל ח	ו	ויבא עד האיל בעל הקרנים אשר ראיתי עמד לפני האבל וירץ אליו בחמת כחו	
דניאל	דניאל ח	ז	וראיתיו מגיע אצל האיל ויתמרמר אליו ויך את האיל וישבר את שתי קרניו ולא היה כח באיל לעמד לפניו וישליכהו ארצה וירמסהו ולא היה מציל לאיל מידו	
דניאל	דניאל ח	ח	וצפיר העזים הגדיל עד מאד וכעצמו נשברה הקרן הגדולה ותעלנה חזות ארבע תחתיה לארבע רוחות השמים	
דניאל	דניאל ח	ט	ומן האחת מהם יצא קרן אחת מצעירה ותגדל יתר אל הנגב ואל המזרח ואל הצבי	
דניאל	דניאל ח	י	ותגדל עד צבא השמים ותפל ארצה מן הצבא ומן הכוכבים ותרמסם	
דניאל	דניאל ח	יא	ועד שר הצבא הגדיל וממנו הרים התמיד והשלך מכון מקדשו	
דניאל	דניאל ח	יב	וצבא תנתן על התמיד בפשע ותשלך אמת ארצה ועשתה והצליחה	
דניאל	דניאל ח	יג	ואשמעה אחד קדוש מדבר ויאמר אחד קדוש לפלמוני המדבר עד מתי החזון התמיד והפשע שמם תת וקדש וצבא מרמס	
דניאל	דניאל ח	יד	ויאמר אלי עד ערב בקר אלפים ושלש מאות ונצדק קדש	
דניאל	דניאל ח	טו	ויהי בראתי אני דניאל את החזון ואבקשה בינה והנה עמד לנגדי כמראה גבר	
דניאל	דניאל ח	טז	ואשמע קול אדם בין אולי ויקרא ויאמר גבריאל הבן להלז את המראה	
דניאל	דניאל ח	יז	ויבא אצל עמדי ובבאו נבעתי ואפלה על פני ויאמר אלי הבן בן אדם כי לעת קץ החזון	
דניאל	דניאל ח	יח	ובדברו עמי נרדמתי על פני ארצה ויגע בי ויעמידני על עמדי	
דניאל	דניאל ח	יט	ויאמר הנני מודיעך את אשר יהיה באחרית הזעם כי למועד קץ	
דניאל	דניאל ח	כ	האיל אשר ראית בעל הקרנים מלכי מדי ופרס	
דניאל	דניאל ח	כא	והצפיר השעיר מלך יון והקרן הגדולה אשר בין עיניו הוא המלך הראשון	
דניאל	דניאל ח	כב	והנשברת ותעמדנה ארבע תחתיה ארבע מלכיות מגוי יעמדנה ולא בכחו	
דניאל	דניאל ח	כג	ובאחרית מלכותם כהתם הפשעים יעמד מלך עז פנים ומבין חידות	
דניאל	דניאל ח	כד	ועצם כחו ולא בכחו ונפלאות ישחית והצליח ועשה והשחית עצומים ועם קדשים	
דניאל	דניאל ח	כה	ועל שכלו והצליח מרמה בידו ובלבבו יגדיל ובשלוה ישחית רבים ועל שר שרים יעמד ובאפס יד ישבר	
דניאל	דניאל ח	כו	ומראה הערב והבקר אשר נאמר אמת הוא ואתה סתם החזון כי לימים רבים	
דניאל	דניאל ח	כז	ואני דניאל נהייתי ונחליתי ימים ואקום ואעשה את מלאכת המלך ואשתומם על המראה ואין מבין	
דניאל	דניאל ט	א	בשנת אחת לדריוש בן אחשורוש מזרע מדי אשר המלך על מלכות כשדים	
דניאל	דניאל ט	ב	בשנת אחת למלכו אני דניאל בינתי בספרים מספר השנים אשר היה דבר יהוה אל ירמיה הנביא למלאות לחרבות ירושלם שבעים שנה	
דניאל	דניאל ט	ג	ואתנה את פני אל אדני האלהים לבקש תפלה ותחנונים בצום ושק ואפר	
דניאל	דניאל ט	ד	ואתפללה ליהוה אלהי ואתודה ואמרה אנא אדני האל הגדול והנורא שמר הברית והחסד לאהביו ולשמרי מצותיו	
דניאל	דניאל ט	ה	חטאנו ועוינו והרשענו ומרדנו וסור ממצותך וממשפטיך	
דניאל	דניאל ט	ו	ולא שמענו אל עבדיך הנביאים אשר דברו בשמך אל מלכינו שרינו ואבתינו ואל כל עם הארץ	
דניאל	דניאל ט	ז	לך אדני הצדקה ולנו בשת הפנים כיום הזה לאיש יהודה וליושבי ירושלם ולכל ישראל הקרבים והרחקים בכל הארצות אשר הדחתם שם במעלם אשר מעלו בך	
דניאל	דניאל ט	ח	יהוה לנו בשת הפנים למלכינו לשרינו ולאבתינו אשר חטאנו לך	
דניאל	דניאל ט	ט	לאדני אלהינו הרחמים והסלחות כי מרדנו בו	
דניאל	דניאל ט	י	ולא שמענו בקול יהוה אלהינו ללכת בתורתיו אשר נתן לפנינו ביד עבדיו הנביאים	
דניאל	דניאל ט	יא	וכל ישראל עברו את תורתך וסור לבלתי שמוע בקלך ותתך עלינו האלה והשבעה אשר כתובה בתורת משה עבד האלהים כי חטאנו לו	
דניאל	דניאל ט	יב	ויקם את דבריו אשר דבר עלינו ועל שפטינו אשר שפטונו להביא עלינו רעה גדלה אשר לא נעשתה תחת כל השמים כאשר נעשתה בירושלם	
דניאל	דניאל ט	יג	כאשר כתוב בתורת משה את כל הרעה הזאת באה עלינו ולא חלינו את פני יהוה אלהינו לשוב מעוננו ולהשכיל באמתך	
דניאל	דניאל ט	יד	וישקד יהוה על הרעה ויביאה עלינו כי צדיק יהוה אלהינו על כל מעשיו אשר עשה ולא שמענו בקלו	
דניאל	דניאל ט	טו	ועתה אדני אלהינו אשר הוצאת את עמך מארץ מצרים ביד חזקה ותעש לך שם כיום הזה חטאנו רשענו	
דניאל	דניאל ט	טז	אדני ככל צדקתך ישב נא אפך וחמתך מעירך ירושלם הר קדשך כי בחטאינו ובעונות אבתינו ירושלם ועמך לחרפה לכל סביבתינו	
דניאל	דניאל ט	יז	ועתה שמע אלהינו אל תפלת עבדך ואל תחנוניו והאר פניך על מקדשך השמם למען אדני	
דניאל	דניאל ט	יח	הטה אלהי אזנך ושמע פקחה עיניך וראה שממתינו והעיר אשר נקרא שמך עליה כי לא על צדקתינו אנחנו מפילים תחנונינו לפניך כי על רחמיך הרבים	
דניאל	דניאל ט	יט	אדני שמעה אדני סלחה אדני הקשיבה ועשה אל תאחר למענך אלהי כי שמך נקרא על עירך ועל עמך	
דניאל	דניאל ט	כ	ועוד אני מדבר ומתפלל ומתודה חטאתי וחטאת עמי ישראל ומפיל תחנתי לפני יהוה אלהי על הר קדש אלהי	
דניאל	דניאל ט	כא	ועוד אני מדבר בתפלה והאיש גבריאל אשר ראיתי בחזון בתחלה מעף ביעף נגע אלי כעת מנחת ערב	
דניאל	דניאל ט	כב	ויבן וידבר עמי ויאמר דניאל עתה יצאתי להשכילך בינה	
דניאל	דניאל ט	כג	בתחלת תחנוניך יצא דבר ואני באתי להגיד כי חמודות אתה ובין בדבר והבן במראה	
דניאל	דניאל ט	כד	שבעים שבעים נחתך על עמך ועל עיר קדשך לכלא הפשע ולחתם חטאות ולכפר עון ולהביא צדק עלמים ולחתם חזון ונביא ולמשח קדש קדשים	
דניאל	דניאל ט	כה	ותדע ותשכל מן מצא דבר להשיב ולבנות ירושלם עד משיח נגיד שבעים שבעה ושבעים ששים ושנים תשוב ונבנתה רחוב וחרוץ ובצוק העתים	
דניאל	דניאל ט	כו	ואחרי השבעים ששים ושנים יכרת משיח ואין לו והעיר והקדש ישחית עם נגיד הבא וקצו בשטף ועד קץ מלחמה נחרצת שממות	
דניאל	דניאל ט	כז	והגביר ברית לרבים שבוע אחד וחצי השבוע ישבית זבח ומנחה ועל כנף שקוצים משמם ועד כלה ונחרצה תתך על שמם	
דניאל	דניאל י	א	בשנת שלוש לכורש מלך פרס דבר נגלה לדניאל אשר נקרא שמו בלטשאצר ואמת הדבר וצבא גדול ובין את הדבר ובינה לו במראה	
דניאל	דניאל י	ב	בימים ההם אני דניאל הייתי מתאבל שלשה שבעים ימים	
דניאל	דניאל י	ג	לחם חמדות לא אכלתי ובשר ויין לא בא אל פי וסוך לא סכתי עד מלאת שלשת שבעים ימים	
דניאל	דניאל י	ד	וביום עשרים וארבעה לחדש הראשון ואני הייתי על יד הנהר הגדול הוא חדקל	
דניאל	דניאל י	ה	ואשא את עיני וארא והנה איש אחד לבוש בדים ומתניו חגרים בכתם אופז	
דניאל	דניאל י	ו	וגויתו כתרשיש ופניו כמראה ברק ועיניו כלפידי אש וזרעתיו ומרגלתיו כעין נחשת קלל וקול דבריו כקול המון	
דניאל	דניאל י	ז	וראיתי אני דניאל לבדי את המראה והאנשים אשר היו עמי לא ראו את המראה אבל חרדה גדלה נפלה עליהם ויברחו בהחבא	
דניאל	דניאל י	ח	ואני נשארתי לבדי ואראה את המראה הגדלה הזאת ולא נשאר בי כח והודי נהפך עלי למשחית ולא עצרתי כח	
דניאל	דניאל י	ט	ואשמע את קול דבריו וכשמעי את קול דבריו ואני הייתי נרדם על פני ופני ארצה	
דניאל	דניאל י	י	והנה יד נגעה בי ותניעני על ברכי וכפות ידי	
דניאל	דניאל י	יא	ויאמר אלי דניאל איש חמדות הבן בדברים אשר אנכי דבר אליך ועמד על עמדך כי עתה שלחתי אליך ובדברו עמי את הדבר הזה עמדתי מרעיד	
דניאל	דניאל י	יב	ויאמר אלי אל תירא דניאל כי מן היום הראשון אשר נתת את לבך להבין ולהתענות לפני אלהיך נשמעו דבריך ואני באתי בדבריך	
דניאל	דניאל י	יג	ושר מלכות פרס עמד לנגדי עשרים ואחד יום והנה מיכאל אחד השרים הראשנים בא לעזרני ואני נותרתי שם אצל מלכי פרס	
דניאל	דניאל י	יד	ובאתי להבינך את אשר יקרה לעמך באחרית הימים כי עוד חזון לימים	
דניאל	דניאל י	טו	ובדברו עמי כדברים האלה נתתי פני ארצה ונאלמתי	
דניאל	דניאל י	טז	והנה כדמות בני אדם נגע על שפתי ואפתח פי ואדברה ואמרה אל העמד לנגדי אדני במראה נהפכו צירי עלי ולא עצרתי כח	
דניאל	דניאל י	יז	והיך יוכל עבד אדני זה לדבר עם אדני זה ואני מעתה לא יעמד בי כח ונשמה לא נשארה בי	
דניאל	דניאל י	יח	ויסף ויגע בי כמראה אדם ויחזקני	
דניאל	דניאל י	יט	ויאמר אל תירא איש חמדות שלום לך חזק וחזק וכדברו עמי התחזקתי ואמרה ידבר אדני כי חזקתני	
דניאל	דניאל י	כ	ויאמר הידעת למה באתי אליך ועתה אשוב להלחם עם שר פרס ואני יוצא והנה שר יון בא	
דניאל	דניאל י	כא	אבל אגיד לך את הרשום בכתב אמת ואין אחד מתחזק עמי על אלה כי אם מיכאל שרכם	
דניאל	דניאל יא	א	ואני בשנת אחת לדריוש המדי עמדי למחזיק ולמעוז לו	
דניאל	דניאל יא	ב	ועתה אמת אגיד לך הנה עוד שלשה מלכים עמדים לפרס והרביעי יעשיר עשר גדול מכל וכחזקתו בעשרו יעיר הכל את מלכות יון	
דניאל	דניאל יא	ג	ועמד מלך גבור ומשל ממשל רב ועשה כרצונו	
דניאל	דניאל יא	ד	וכעמדו תשבר מלכותו ותחץ לארבע רוחות השמים ולא לאחריתו ולא כמשלו אשר משל כי תנתש מלכותו ולאחרים מלבד אלה	
דניאל	דניאל יא	ה	ויחזק מלך הנגב ומן שריו ויחזק עליו ומשל ממשל רב ממשלתו	
דניאל	דניאל יא	ו	ולקץ שנים יתחברו ובת מלך הנגב תבוא אל מלך הצפון לעשות מישרים ולא תעצר כוח הזרוע ולא יעמד וזרעו ותנתן היא ומביאיה והילדה ומחזקה בעתים	
דניאל	דניאל יא	ז	ועמד מנצר שרשיה כנו ויבא אל החיל ויבא במעוז מלך הצפון ועשה בהם והחזיק	
דניאל	דניאל יא	ח	וגם אלהיהם עם נסכיהם עם כלי חמדתם כסף וזהב בשבי יבא מצרים והוא שנים יעמד ממלך הצפון	
דניאל	דניאל יא	ט	ובא במלכות מלך הנגב ושב אל אדמתו	
דניאל	דניאל יא	י	ובנו יתגרו ואספו המון חילים רבים ובא בוא ושטף ועבר וישב ויתגרו עד מעזה	
דניאל	דניאל יא	יא	ויתמרמר מלך הנגב ויצא ונלחם עמו עם מלך הצפון והעמיד המון רב ונתן ההמון בידו	
דניאל	דניאל יא	יב	ונשא ההמון ירום לבבו והפיל רבאות ולא יעוז	
דניאל	דניאל יא	יג	ושב מלך הצפון והעמיד המון רב מן הראשון ולקץ העתים שנים יבוא בוא בחיל גדול וברכוש רב	
דניאל	דניאל יא	יד	ובעתים ההם רבים יעמדו על מלך הנגב ובני פריצי עמך ינשאו להעמיד חזון ונכשלו	
דניאל	דניאל יא	טו	ויבא מלך הצפון וישפך סוללה ולכד עיר מבצרות וזרעות הנגב לא יעמדו ועם מבחריו ואין כח לעמד	
דניאל	דניאל יא	טז	ויעש הבא אליו כרצונו ואין עומד לפניו ויעמד בארץ הצבי וכלה בידו	
דניאל	דניאל יא	יז	וישם פניו לבוא בתקף כל מלכותו וישרים עמו ועשה ובת הנשים יתן לו להשחיתה ולא תעמד ולא לו תהיה	
דניאל	דניאל יא	יח	וישב פניו לאיים ולכד רבים והשבית קצין חרפתו לו בלתי חרפתו ישיב לו	
דניאל	דניאל יא	יט	וישב פניו למעוזי ארצו ונכשל ונפל ולא ימצא	
דניאל	דניאל יא	כ	ועמד על כנו מעביר נוגש הדר מלכות ובימים אחדים ישבר ולא באפים ולא במלחמה	
דניאל	דניאל יא	כא	ועמד על כנו נבזה ולא נתנו עליו הוד מלכות ובא בשלוה והחזיק מלכות בחלקלקות	
דניאל	דניאל יא	כב	וזרעות השטף ישטפו מלפניו וישברו וגם נגיד ברית	
דניאל	דניאל יא	כג	ומן התחברות אליו יעשה מרמה ועלה ועצם במעט גוי	
דניאל	דניאל יא	כד	בשלוה ובמשמני מדינה יבוא ועשה אשר לא עשו אבתיו ואבות אבתיו בזה ושלל ורכוש להם יבזור ועל מבצרים יחשב מחשבתיו ועד עת	
דניאל	דניאל יא	כה	ויער כחו ולבבו על מלך הנגב בחיל גדול ומלך הנגב יתגרה למלחמה בחיל גדול ועצום עד מאד ולא יעמד כי יחשבו עליו מחשבות	
דניאל	דניאל יא	כו	ואכלי פת בגו ישברוהו וחילו ישטוף ונפלו חללים רבים	
דניאל	דניאל יא	כז	ושניהם המלכים לבבם למרע ועל שלחן אחד כזב ידברו ולא תצלח כי עוד קץ למועד	
דניאל	דניאל יא	כח	וישב ארצו ברכוש גדול ולבבו על ברית קדש ועשה ושב לארצו	
דניאל	דניאל יא	כט	למועד ישוב ובא בנגב ולא תהיה כראשנה וכאחרנה	
דניאל	דניאל יא	ל	ובאו בו ציים כתים ונכאה ושב וזעם על ברית קודש ועשה ושב ויבן על עזבי ברית קדש	
דניאל	דניאל יא	לא	וזרעים ממנו יעמדו וחללו המקדש המעוז והסירו התמיד ונתנו השקוץ משומם	
דניאל	דניאל יא	לב	ומרשיעי ברית יחניף בחלקות ועם ידעי אלהיו יחזקו ועשו	
דניאל	דניאל יא	לג	ומשכילי עם יבינו לרבים ונכשלו בחרב ובלהבה בשבי ובבזה ימים	
דניאל	דניאל יא	לד	ובהכשלם יעזרו עזר מעט ונלוו עליהם רבים בחלקלקות	
דניאל	דניאל יא	לה	ומן המשכילים יכשלו לצרוף בהם ולברר וללבן עד עת קץ כי עוד למועד	
דניאל	דניאל יא	לו	ועשה כרצונו המלך ויתרומם ויתגדל על כל אל ועל אל אלים ידבר נפלאות והצליח עד כלה זעם כי נחרצה נעשתה	
דניאל	דניאל יא	לז	ועל אלהי אבתיו לא יבין ועל חמדת נשים ועל כל אלוה לא יבין כי על כל יתגדל	
דניאל	דניאל יא	לח	ולאלה מעזים על כנו יכבד ולאלוה אשר לא ידעהו אבתיו יכבד בזהב ובכסף ובאבן יקרה ובחמדות	
דניאל	דניאל יא	לט	ועשה למבצרי מעזים עם אלוה נכר אשר הכיר ירבה כבוד והמשילם ברבים ואדמה יחלק במחיר	
דניאל	דניאל יא	מ	ובעת קץ יתנגח עמו מלך הנגב וישתער עליו מלך הצפון ברכב ובפרשים ובאניות רבות ובא בארצות ושטף ועבר	
דניאל	דניאל יא	מא	ובא בארץ הצבי ורבות יכשלו ואלה ימלטו מידו אדום ומואב וראשית בני עמון	
דניאל	דניאל יא	מב	וישלח ידו בארצות וארץ מצרים לא תהיה לפליטה	
דניאל	דניאל יא	מג	ומשל במכמני הזהב והכסף ובכל חמדות מצרים ולבים וכשים במצעדיו	
דניאל	דניאל יא	מד	ושמעות יבהלהו ממזרח ומצפון ויצא בחמא גדלה להשמיד ולהחרים רבים	
דניאל	דניאל יא	מה	ויטע אהלי אפדנו בין ימים להר צבי קדש ובא עד קצו ואין עוזר לו	
דניאל	דניאל יב	א	ובעת ההיא יעמד מיכאל השר הגדול העמד על בני עמך והיתה עת צרה אשר לא נהיתה מהיות גוי עד העת ההיא ובעת ההיא ימלט עמך כל הנמצא כתוב בספר	
דניאל	דניאל יב	ב	ורבים מישני אדמת עפר יקיצו אלה לחיי עולם ואלה לחרפות לדראון עולם	
דניאל	דניאל יב	ג	והמשכלים יזהרו כזהר הרקיע ומצדיקי הרבים ככוכבים לעולם ועד	
דניאל	דניאל יב	ד	ואתה דניאל סתם הדברים וחתם הספר עד עת קץ ישטטו רבים ותרבה הדעת	
דניאל	דניאל יב	ה	וראיתי אני דניאל והנה שנים אחרים עמדים אחד הנה לשפת היאר ואחד הנה לשפת היאר	
דניאל	דניאל יב	ו	ויאמר לאיש לבוש הבדים אשר ממעל למימי היאר עד מתי קץ הפלאות	
דניאל	דניאל יב	ז	ואשמע את האיש לבוש הבדים אשר ממעל למימי היאר וירם ימינו ושמאלו אל השמים וישבע בחי העולם כי למועד מועדים וחצי וככלות נפץ יד עם קדש תכלינה כל אלה	
דניאל	דניאל יב	ח	ואני שמעתי ולא אבין ואמרה אדני מה אחרית אלה	
דניאל	דניאל יב	ט	ויאמר לך דניאל כי סתמים וחתמים הדברים עד עת קץ	
דניאל	דניאל יב	י	יתבררו ויתלבנו ויצרפו רבים והרשיעו רשעים ולא יבינו כל רשעים והמשכלים יבינו	
דניאל	דניאל יב	יא	ומעת הוסר התמיד ולתת שקוץ שמם ימים אלף מאתים ותשעים	
דניאל	דניאל יב	יב	אשרי המחכה ויגיע לימים אלף שלש מאות שלשים וחמשה	
דניאל	דניאל יב	יג	ואתה לך לקץ ותנוח ותעמד לגרלך לקץ הימין	
עזרא	עזרא א	א	ובשנת אחת לכורש מלך פרס לכלות דבר יהוה מפי ירמיה העיר יהוה את רוח כרש מלך פרס ויעבר קול בכל מלכותו וגם במכתב לאמר	
עזרא	עזרא א	ב	כה אמר כרש מלך פרס כל ממלכות הארץ נתן לי יהוה אלהי השמים והוא פקד עלי לבנות לו בית בירושלם אשר ביהודה	
עזרא	עזרא א	ג	מי בכם מכל עמו יהי אלהיו עמו ויעל לירושלם אשר ביהודה ויבן את בית יהוה אלהי ישראל הוא האלהים אשר בירושלם	
עזרא	עזרא א	ד	וכל הנשאר מכל המקמות אשר הוא גר שם ינשאוהו אנשי מקמו בכסף ובזהב וברכוש ובבהמה עם הנדבה לבית האלהים אשר בירושלם	
עזרא	עזרא א	ה	ויקומו ראשי האבות ליהודה ובנימן והכהנים והלוים לכל העיר האלהים את רוחו לעלות לבנות את בית יהוה אשר בירושלם	
עזרא	עזרא א	ו	וכל סביבתיהם חזקו בידיהם בכלי כסף בזהב ברכוש ובבהמה ובמגדנות לבד על כל התנדב	
עזרא	עזרא א	ז	והמלך כורש הוציא את כלי בית יהוה אשר הוציא נבוכדנצר מירושלם ויתנם בבית אלהיו	
עזרא	עזרא א	ח	ויוציאם כורש מלך פרס על יד מתרדת הגזבר ויספרם לששבצר הנשיא ליהודה	
עזרא	עזרא א	ט	ואלה מספרם אגרטלי זהב שלשים אגרטלי כסף אלף מחלפים תשעה ועשרים	
עזרא	עזרא א	י	כפורי זהב שלשים כפורי כסף משנים ארבע מאות ועשרה כלים אחרים אלף	
עזרא	עזרא א	יא	כל כלים לזהב ולכסף חמשת אלפים וארבע מאות הכל העלה ששבצר עם העלות הגולה מבבל לירושלם	
עזרא	עזרא ב	א	ואלה בני המדינה העלים משבי הגולה אשר הגלה נבוכדנצור מלך בבל לבבל וישובו לירושלם ויהודה איש לעירו	
עזרא	עזרא ב	ב	אשר באו עם זרבבל ישוע נחמיה שריה רעליה מרדכי בלשן מספר בגוי רחום בענה מספר אנשי עם ישראל	
עזרא	עזרא ב	ג	בני פרעש אלפים מאה שבעים ושנים	
עזרא	עזרא ב	ד	בני שפטיה שלש מאות שבעים ושנים	
עזרא	עזרא ב	ה	בני ארח שבע מאות חמשה ושבעים	
עזרא	עזרא ב	ו	בני פחת מואב לבני ישוע יואב אלפים שמנה מאות ושנים עשר	
עזרא	עזרא ב	ז	בני עילם אלף מאתים חמשים וארבעה	
עזרא	עזרא ב	ח	בני זתוא תשע מאות וארבעים וחמשה	
עזרא	עזרא ב	ט	בני זכי שבע מאות וששים	
עזרא	עזרא ב	י	בני בני שש מאות ארבעים ושנים	
עזרא	עזרא ב	יא	בני בבי שש מאות עשרים ושלשה	
עזרא	עזרא ב	יב	בני עזגד אלף מאתים עשרים ושנים	
עזרא	עזרא ב	יג	בני אדניקם שש מאות ששים וששה	
עזרא	עזרא ב	יד	בני בגוי אלפים חמשים וששה	
עזרא	עזרא ב	טו	בני עדין ארבע מאות חמשים וארבעה	
עזרא	עזרא ב	טז	בני אטר ליחזקיה תשעים ושמנה	
עזרא	עזרא ב	יז	בני בצי שלש מאות עשרים ושלשה	
עזרא	עזרא ב	יח	בני יורה מאה ושנים עשר	
עזרא	עזרא ב	יט	בני חשם מאתים עשרים ושלשה	
עזרא	עזרא ב	כ	בני גבר תשעים וחמשה	
עזרא	עזרא ב	כא	בני בית לחם מאה עשרים ושלשה	
עזרא	עזרא ב	כב	אנשי נטפה חמשים וששה	
עזרא	עזרא ב	כג	אנשי ענתות מאה עשרים ושמנה	
עזרא	עזרא ב	כד	בני עזמות ארבעים ושנים	
עזרא	עזרא ב	כה	בני קרית ערים כפירה ובארות שבע מאות וארבעים ושלשה	
עזרא	עזרא ב	כו	בני הרמה וגבע שש מאות עשרים ואחד	
עזרא	עזרא ב	כז	אנשי מכמס מאה עשרים ושנים	
עזרא	עזרא ב	כח	אנשי בית אל והעי מאתים עשרים ושלשה	
עזרא	עזרא ב	כט	בני נבו חמשים ושנים	
עזרא	עזרא ב	ל	בני מגביש מאה חמשים וששה	
עזרא	עזרא ב	לא	בני עילם אחר אלף מאתים חמשים וארבעה	
עזרא	עזרא ב	לב	בני חרם שלש מאות ועשרים	
עזרא	עזרא ב	לג	בני לד חדיד ואונו שבע מאות עשרים וחמשה	
עזרא	עזרא ב	לד	בני ירחו שלש מאות ארבעים וחמשה	
עזרא	עזרא ב	לה	בני סנאה שלשת אלפים ושש מאות ושלשים	
עזרא	עזרא ב	לו	הכהנים בני ידעיה לבית ישוע תשע מאות שבעים ושלשה	
עזרא	עזרא ב	לז	בני אמר אלף חמשים ושנים	
עזרא	עזרא ב	לח	בני פשחור אלף מאתים ארבעים ושבעה	
עזרא	עזרא ב	לט	בני חרם אלף ושבעה עשר	
עזרא	עזרא ב	מ	הלוים בני ישוע וקדמיאל לבני הודויה שבעים וארבעה	
עזרא	עזרא ב	מא	המשררים בני אסף מאה עשרים ושמנה	
עזרא	עזרא ב	מב	בני השערים בני שלום בני אטר בני טלמון בני עקוב בני חטיטא בני שבי הכל מאה שלשים ותשעה	
עזרא	עזרא ב	מג	הנתינים בני ציחא בני חשופא בני טבעות	
עזרא	עזרא ב	מד	בני קרס בני סיעהא בני פדון	
עזרא	עזרא ב	מה	בני לבנה בני חגבה בני עקוב	
עזרא	עזרא ב	מו	בני חגב בני שמלי בני חנן	
עזרא	עזרא ב	מז	בני גדל בני גחר בני ראיה	
עזרא	עזרא ב	מח	בני רצין בני נקודא בני גזם	
עזרא	עזרא ב	מט	בני עזא בני פסח בני בסי	
עזרא	עזרא ב	נ	בני אסנה בני מעינים בני נפיסים	
עזרא	עזרא ב	נא	בני בקבוק בני חקופא בני חרחור	
עזרא	עזרא ב	נב	בני בצלות בני מחידא בני חרשא	
עזרא	עזרא ב	נג	בני ברקוס בני סיסרא בני תמח	
עזרא	עזרא ב	נד	בני נציח בני חטיפא	
עזרא	עזרא ב	נה	בני עבדי שלמה בני סטי בני הספרת בני פרודא	
עזרא	עזרא ב	נו	בני יעלה בני דרקון בני גדל	
עזרא	עזרא ב	נז	בני שפטיה בני חטיל בני פכרת הצביים בני אמי	
עזרא	עזרא ב	נח	כל הנתינים ובני עבדי שלמה שלש מאות תשעים ושנים	
עזרא	עזרא ב	נט	ואלה העלים מתל מלח תל חרשא כרוב אדן אמר ולא יכלו להגיד בית אבותם וזרעם אם מישראל הם	
עזרא	עזרא ב	ס	בני דליה בני טוביה בני נקודא שש מאות חמשים ושנים	
עזרא	עזרא ב	סא	ומבני הכהנים בני חביה בני הקוץ בני ברזלי אשר לקח מבנות ברזלי הגלעדי אשה ויקרא על שמם	
עזרא	עזרא ב	סב	אלה בקשו כתבם המתיחשים ולא נמצאו ויגאלו מן הכהנה	
עזרא	עזרא ב	סג	ויאמר התרשתא להם אשר לא יאכלו מקדש הקדשים עד עמד כהן לאורים ולתמים	
עזרא	עזרא ב	סד	כל הקהל כאחד ארבע רבוא אלפים שלש מאות ששים	
עזרא	עזרא ב	סה	מלבד עבדיהם ואמהתיהם אלה שבעת אלפים שלש מאות שלשים ושבעה ולהם משררים ומשררות מאתים	
עזרא	עזרא ב	סו	סוסיהם שבע מאות שלשים וששה פרדיהם מאתים ארבעים וחמשה	
עזרא	עזרא ב	סז	גמליהם ארבע מאות שלשים וחמשה חמרים ששת אלפים שבע מאות ועשרים	
עזרא	עזרא ב	סח	ומראשי האבות בבואם לבית יהוה אשר בירושלם התנדבו לבית האלהים להעמידו על מכונו	
עזרא	עזרא ב	סט	ככחם נתנו לאוצר המלאכה זהב דרכמונים שש רבאות ואלף וכסף מנים חמשת אלפים וכתנת כהנים מאה	
עזרא	עזרא ב	ע	וישבו הכהנים והלוים ומן העם והמשררים והשוערים והנתינים בעריהם וכל ישראל בעריהם	
עזרא	עזרא ג	א	ויגע החדש השביעי ובני ישראל בערים ויאספו העם כאיש אחד אל ירושלם	
עזרא	עזרא ג	ב	ויקם ישוע בן יוצדק ואחיו הכהנים וזרבבל בן שאלתיאל ואחיו ויבנו את מזבח אלהי ישראל להעלות עליו עלות ככתוב בתורת משה איש האלהים	
עזרא	עזרא ג	ג	ויכינו המזבח על מכונתיו כי באימה עליהם מעמי הארצות ויעל עליו עלות ליהוה עלות לבקר ולערב	
עזרא	עזרא ג	ד	ויעשו את חג הסכות ככתוב ועלת יום ביום במספר כמשפט דבר יום ביומו	
עזרא	עזרא ג	ה	ואחריכן עלת תמיד ולחדשים ולכל מועדי יהוה המקדשים ולכל מתנדב נדבה ליהוה	
עזרא	עזרא ג	ו	מיום אחד לחדש השביעי החלו להעלות עלות ליהוה והיכל יהוה לא יסד	
עזרא	עזרא ג	ז	ויתנו כסף לחצבים ולחרשים ומאכל ומשתה ושמן לצדנים ולצרים להביא עצי ארזים מן הלבנון אל ים יפוא כרשיון כורש מלך פרס עליהם	
עזרא	עזרא ג	ח	ובשנה השנית לבואם אל בית האלהים לירושלם בחדש השני החלו זרבבל בן שאלתיאל וישוע בן יוצדק ושאר אחיהם הכהנים והלוים וכל הבאים מהשבי ירושלם ויעמידו את הלוים מבן עשרים שנה ומעלה לנצח על מלאכת בית יהוה	
עזרא	עזרא ג	ט	ויעמד ישוע בניו ואחיו קדמיאל ובניו בני יהודה כאחד לנצח על עשה המלאכה בבית האלהים בני חנדד בניהם ואחיהם הלוים	
עזרא	עזרא ג	י	ויסדו הבנים את היכל יהוה ויעמידו הכהנים מלבשים בחצצרות והלוים בני אסף במצלתים להלל את יהוה על ידי דויד מלך ישראל	
עזרא	עזרא ג	יא	ויענו בהלל ובהודת ליהוה כי טוב כי לעולם חסדו על ישראל וכל העם הריעו תרועה גדולה בהלל ליהוה על הוסד בית יהוה	
עזרא	עזרא ג	יב	ורבים מהכהנים והלוים וראשי האבות הזקנים אשר ראו את הבית הראשון ביסדו זה הבית בעיניהם בכים בקול גדול ורבים בתרועה בשמחה להרים קול	
עזרא	עזרא ג	יג	ואין העם מכירים קול תרועת השמחה לקול בכי העם כי העם מריעים תרועה גדולה והקול נשמע עד למרחוק	
עזרא	עזרא ד	א	וישמעו צרי יהודה ובנימן כי בני הגולה בונים היכל ליהוה אלהי ישראל	
עזרא	עזרא ד	ב	ויגשו אל זרבבל ואל ראשי האבות ויאמרו להם נבנה עמכם כי ככם נדרוש לאלהיכם ולא אנחנו זבחים מימי אסר חדן מלך אשור המעלה אתנו פה	
עזרא	עזרא ד	ג	ויאמר להם זרבבל וישוע ושאר ראשי האבות לישראל לא לכם ולנו לבנות בית לאלהינו כי אנחנו יחד נבנה ליהוה אלהי ישראל כאשר צונו המלך כורש מלך פרס	
עזרא	עזרא ד	ד	ויהי עם הארץ מרפים ידי עם יהודה ומבלהים אותם לבנות	
עזרא	עזרא ד	ה	וסכרים עליהם יועצים להפר עצתם כל ימי כורש מלך פרס ועד מלכות דריוש מלך פרס	
עזרא	עזרא ד	ו	ובמלכות אחשורוש בתחלת מלכותו כתבו שטנה על ישבי יהודה וירושלם	
עזרא	עזרא ד	ז	ובימי ארתחששתא כתב בשלם מתרדת טבאל ושאר כנותו על ארתחששתא מלך פרס וכתב הנשתון כתוב ארמית ומתרגם ארמית	
עזרא	עזרא ד	ח	רחום בעל טעם ושמשי ספרא כתבו אגרה חדה על ירושלם לארתחששתא מלכא כנמא	
עזרא	עזרא ד	ט	אדין רחום בעל טעם ושמשי ספרא ושאר כנותהון דיניא ואפרסתכיא טרפליא אפרסיא ארכוי בבליא שושנכיא דהוא עלמיא	
עזרא	עזרא ד	י	ושאר אמיא די הגלי אסנפר רבא ויקירא והותב המו בקריה די שמרין ושאר עבר נהרה וכענת	
עזרא	עזרא ד	יא	דנה פרשגן אגרתא די שלחו עלוהי על ארתחששתא מלכא עבדיך אנש עבר נהרה וכענת	
עזרא	עזרא ד	יב	ידיע להוא למלכא די יהודיא די סלקו מן לותך עלינא אתו לירושלם קריתא מרדתא ובאישתא בנין ושורי אשכללו ואשיא יחיטו	
עזרא	עזרא ד	יג	כען ידיע להוא למלכא די הן קריתא דך תתבנא ושוריה ישתכללון מנדה בלו והלך לא ינתנון ואפתם מלכים תהנזק	
עזרא	עזרא ד	יד	כען כל קבל די מלח היכלא מלחנא וערות מלכא לא אריך לנא למחזא על דנה שלחנא והודענא למלכא	
עזרא	עזרא ד	טו	די יבקר בספר דכרניא די אבהתך ותהשכח בספר דכרניא ותנדע די קריתא דך קריא מרדא ומהנזקת מלכין ומדנן ואשתדור עבדין בגוה מן יומת עלמא על דנה קריתא דך החרבת	
עזרא	עזרא ד	טז	מהודעין אנחנה למלכא די הן קריתא דך תתבנא ושוריה ישתכללון לקבל דנה חלק בעבר נהרא לא איתי לך	
עזרא	עזרא ד	יז	פתגמא שלח מלכא על רחום בעל טעם ושמשי ספרא ושאר כנותהון די יתבין בשמרין ושאר עבר נהרה שלם וכעת	
עזרא	עזרא ד	יח	נשתונא די שלחתון עלינא מפרש קרי קדמי	
עזרא	עזרא ד	יט	ומני שים טעם ובקרו והשכחו די קריתא דך מן יומת עלמא על מלכין מתנשאה ומרד ואשתדור מתעבד בה	
עזרא	עזרא ד	כ	ומלכין תקיפין הוו על ירושלם ושליטין בכל עבר נהרה ומדה בלו והלך מתיהב להון	
עזרא	עזרא ד	כא	כען שימו טעם לבטלא גבריא אלך וקריתא דך לא תתבנא עד מני טעמא יתשם	
עזרא	עזרא ד	כב	וזהירין הוו שלו למעבד על דנה למה ישגא חבלא להנזקת מלכין	
עזרא	עזרא ד	כג	אדין מן די פרשגן נשתונא די ארתחששתא מלכא קרי קדם רחום ושמשי ספרא וכנותהון אזלו בבהילו לירושלם על יהודיא ובטלו המו באדרע וחיל	
עזרא	עזרא ד	כד	באדין בטלת עבידת בית אלהא די בירושלם והות בטלא עד שנת תרתין למלכות דריוש מלך פרס	
עזרא	עזרא ה	א	והתנבי חגי נביאה וזכריה בר עדוא נביאיא על יהודיא די ביהוד ובירושלם בשם אלה ישראל עליהון	
עזרא	עזרא ה	ב	באדין קמו זרבבל בר שאלתיאל וישוע בר יוצדק ושריו למבנא בית אלהא די בירושלם ועמהון נביאיא די אלהא מסעדין להון	
עזרא	עזרא ה	ג	בה זמנא אתא עליהון תתני פחת עבר נהרה ושתר בוזני וכנותהון וכן אמרין להם מן שם לכם טעם ביתא דנה לבנא ואשרנא דנה לשכללה	
עזרא	עזרא ה	ד	אדין כנמא אמרנא להם מן אנון שמהת גבריא די דנה בנינא בנין	
עזרא	עזרא ה	ה	ועין אלההם הות על שבי יהודיא ולא בטלו המו עד טעמא לדריוש יהך ואדין יתיבון נשתונא על דנה	
עזרא	עזרא ה	ו	פרשגן אגרתא די שלח תתני פחת עבר נהרה ושתר בוזני וכנותה אפרסכיא די בעבר נהרה על דריוש מלכא	
עזרא	עזרא ה	ז	פתגמא שלחו עלוהי וכדנה כתיב בגוה לדריוש מלכא שלמא כלא	
עזרא	עזרא ה	ח	ידיע להוא למלכא די אזלנא ליהוד מדינתא לבית אלהא רבא והוא מתבנא אבן גלל ואע מתשם בכתליא ועבידתא דך אספרנא מתעבדא ומצלח בידהם	
עזרא	עזרא ה	ט	אדין שאלנא לשביא אלך כנמא אמרנא להם מן שם לכם טעם ביתא דנה למבניה ואשרנא דנה לשכללה	
עזרא	עזרא ה	י	ואף שמהתהם שאלנא להם להודעותך די נכתב שם גבריא די בראשיהם	
עזרא	עזרא ה	יא	וכנמא פתגמא התיבונא לממר אנחנא המו עבדוהי די אלה שמיא וארעא ובנין ביתא די הוא בנה מקדמת דנה שנין שגיאן ומלך לישראל רב בנהי ושכללה	
עזרא	עזרא ה	יב	להן מן די הרגזו אבהתנא לאלה שמיא יהב המו ביד נבוכדנצר מלך בבל כסדיא וביתה דנה סתרה ועמה הגלי לבבל	
עזרא	עזרא ה	יג	ברם בשנת חדה לכורש מלכא די בבל כורש מלכא שם טעם בית אלהא דנה לבנא	
עזרא	עזרא ה	יד	ואף מאניא די בית אלהא די דהבה וכספא די נבוכדנצר הנפק מן היכלא די בירושלם והיבל המו להיכלא די בבל הנפק המו כורש מלכא מן היכלא די בבל ויהיבו לששבצר שמה די פחה שמה	
עזרא	עזרא ה	טו	ואמר לה אלה מאניא שא אזל אחת המו בהיכלא די בירושלם ובית אלהא יתבנא על אתרה	
עזרא	עזרא ה	טז	אדין ששבצר דך אתא יהב אשיא די בית אלהא די בירושלם ומן אדין ועד כען מתבנא ולא שלם	
עזרא	עזרא ה	יז	וכען הן על מלכא טב יתבקר בבית גנזיא די מלכא תמה די בבבל הן איתי די מן כורש מלכא שים טעם למבנא בית אלהא דך בירושלם ורעות מלכא על דנה ישלח עלינא	
עזרא	עזרא ו	א	באדין דריוש מלכא שם טעם ובקרו בבית ספריא די גנזיא מהחתין תמה בבבל	
עזרא	עזרא ו	ב	והשתכח באחמתא בבירתא די במדי מדינתה מגלה חדה וכן כתיב בגוה דכרונה	
עזרא	עזרא ו	ג	בשנת חדה לכורש מלכא כורש מלכא שם טעם בית אלהא בירושלם ביתא יתבנא אתר די דבחין דבחין ואשוהי מסובלין רומה אמין שתין פתיה אמין שתין	
עזרא	עזרא ו	ד	נדבכין די אבן גלל תלתא ונדבך די אע חדת ונפקתא מן בית מלכא תתיהב	
עזרא	עזרא ו	ה	ואף מאני בית אלהא די דהבה וכספא די נבוכדנצר הנפק מן היכלא די בירושלם והיבל לבבל יהתיבון ויהך להיכלא די בירושלם לאתרה ותחת בבית אלהא	
עזרא	עזרא ו	ו	כען תתני פחת עבר נהרה שתר בוזני וכנותהון אפרסכיא די בעבר נהרה רחיקין הוו מן תמה	
עזרא	עזרא ו	ז	שבקו לעבידת בית אלהא דך פחת יהודיא ולשבי יהודיא בית אלהא דך יבנון על אתרה	
עזרא	עזרא ו	ח	ומני שים טעם למא די תעבדון עם שבי יהודיא אלך למבנא בית אלהא דך ומנכסי מלכא די מדת עבר נהרה אספרנא נפקתא תהוא מתיהבא לגבריא אלך די לא לבטלא	
עזרא	עזרא ו	ט	ומה חשחן ובני תורין ודכרין ואמרין לעלון לאלה שמיא חנטין מלח חמר ומשח כמאמר כהניא די בירושלם להוא מתיהב להם יום ביום די לא שלו	
עזרא	עזרא ו	י	די להון מהקרבין ניחוחין לאלה שמיא ומצלין לחיי מלכא ובנוהי	
עזרא	עזרא ו	יא	ומני שים טעם די כל אנש די יהשנא פתגמא דנה יתנסח אע מן ביתה וזקיף יתמחא עלהי וביתה נולו יתעבד על דנה	
עזרא	עזרא ו	יב	ואלהא די שכן שמה תמה ימגר כל מלך ועם די ישלח ידה להשניה לחבלה בית אלהא דך די בירושלם אנה דריוש שמת טעם אספרנא יתעבד	
עזרא	עזרא ו	יג	אדין תתני פחת עבר נהרה שתר בוזני וכנותהון לקבל די שלח דריוש מלכא כנמא אספרנא עבדו	
עזרא	עזרא ו	יד	ושבי יהודיא בנין ומצלחין בנבואת חגי נביאה וזכריה בר עדוא ובנו ושכללו מן טעם אלה ישראל ומטעם כורש ודריוש וארתחששתא מלך פרס	
עזרא	עזרא ו	טו	ושיציא ביתה דנה עד יום תלתה לירח אדר די היא שנת שת למלכות דריוש מלכא	
עזרא	עזרא ו	טז	ועבדו בני ישראל כהניא ולויא ושאר בני גלותא חנכת בית אלהא דנה בחדוה	
עזרא	עזרא ו	יז	והקרבו לחנכת בית אלהא דנה תורין מאה דכרין מאתין אמרין ארבע מאה וצפירי עזין לחטיא על כל ישראל תרי עשר למנין שבטי ישראל	
עזרא	עזרא ו	יח	והקימו כהניא בפלגתהון ולויא במחלקתהון על עבידת אלהא די בירושלם ככתב ספר משה	
עזרא	עזרא ו	יט	ויעשו בני הגולה את הפסח בארבעה עשר לחדש הראשון	
עזרא	עזרא ו	כ	כי הטהרו הכהנים והלוים כאחד כלם טהורים וישחטו הפסח לכל בני הגולה ולאחיהם הכהנים ולהם	
עזרא	עזרא ו	כא	ויאכלו בני ישראל השבים מהגולה וכל הנבדל מטמאת גוי הארץ אלהם לדרש ליהוה אלהי ישראל	
עזרא	עזרא ו	כב	ויעשו חג מצות שבעת ימים בשמחה כי שמחם יהוה והסב לב מלך אשור עליהם לחזק ידיהם במלאכת בית האלהים אלהי ישראל	
עזרא	עזרא ז	א	ואחר הדברים האלה במלכות ארתחשסתא מלך פרס עזרא בן שריה בן עזריה בן חלקיה	
עזרא	עזרא ז	ב	בן שלום בן צדוק בן אחיטוב	
עזרא	עזרא ז	ג	בן אמריה בן עזריה בן מריות	
עזרא	עזרא ז	ד	בן זרחיה בן עזי בן בקי	
עזרא	עזרא ז	ה	בן אבישוע בן פינחס בן אלעזר בן אהרן הכהן הראש	
עזרא	עזרא ז	ו	הוא עזרא עלה מבבל והוא ספר מהיר בתורת משה אשר נתן יהוה אלהי ישראל ויתן לו המלך כיד יהוה אלהיו עליו כל בקשתו	
עזרא	עזרא ז	ז	ויעלו מבני ישראל ומן הכהנים והלוים והמשררים והשערים והנתינים אל ירושלם בשנת שבע לארתחשסתא המלך	
עזרא	עזרא ז	ח	ויבא ירושלם בחדש החמישי היא שנת השביעית למלך	
עזרא	עזרא ז	ט	כי באחד לחדש הראשון הוא יסד המעלה מבבל ובאחד לחדש החמישי בא אל ירושלם כיד אלהיו הטובה עליו	
עזרא	עזרא ז	י	כי עזרא הכין לבבו לדרוש את תורת יהוה ולעשת וללמד בישראל חק ומשפט	
עזרא	עזרא ז	יא	וזה פרשגן הנשתון אשר נתן המלך ארתחשסתא לעזרא הכהן הספר ספר דברי מצות יהוה וחקיו על ישראל	
עזרא	עזרא ז	יב	ארתחשסתא מלך מלכיא לעזרא כהנא ספר דתא די אלה שמיא גמיר וכענת	
עזרא	עזרא ז	יג	מני שים טעם די כל מתנדב במלכותי מן עמה ישראל וכהנוהי ולויא למהך לירושלם עמך יהך	
עזרא	עזרא ז	יד	כל קבל די מן קדם מלכא ושבעת יעטהי שליח לבקרא על יהוד ולירושלם בדת אלהך די בידך	
עזרא	עזרא ז	טו	ולהיבלה כסף ודהב די מלכא ויעטוהי התנדבו לאלה ישראל די בירושלם משכנה	
עזרא	עזרא ז	טז	וכל כסף ודהב די תהשכח בכל מדינת בבל עם התנדבות עמא וכהניא מתנדבין לבית אלההם די בירושלם	
עזרא	עזרא ז	יז	כל קבל דנה אספרנא תקנא בכספא דנה תורין דכרין אמרין ומנחתהון ונסכיהון ותקרב המו על מדבחה די בית אלהכם די בירושלם	
עזרא	עזרא ז	יח	ומה די עליך ועל אחיך ייטב בשאר כספא ודהבה למעבד כרעות אלהכם תעבדון	
עזרא	עזרא ז	יט	ומאניא די מתיהבין לך לפלחן בית אלהך השלם קדם אלה ירושלם	
עזרא	עזרא ז	כ	ושאר חשחות בית אלהך די יפל לך למנתן תנתן מן בית גנזי מלכא	
עזרא	עזרא ז	כא	ומני אנה ארתחשסתא מלכא שים טעם לכל גזבריא די בעבר נהרה די כל די ישאלנכון עזרא כהנה ספר דתא די אלה שמיא אספרנא יתעבד	
עזרא	עזרא ז	כב	עד כסף ככרין מאה ועד חנטין כרין מאה ועד חמר בתין מאה ועד בתין משח מאה ומלח די לא כתב	
עזרא	עזרא ז	כג	כל די מן טעם אלה שמיא יתעבד אדרזדא לבית אלה שמיא די למה להוא קצף על מלכות מלכא ובנוהי	
עזרא	עזרא ז	כד	ולכם מהודעין די כל כהניא ולויא זמריא תרעיא נתיניא ופלחי בית אלהא דנה מנדה בלו והלך לא שליט למרמא עליהם	
עזרא	עזרא ז	כה	ואנת עזרא כחכמת אלהך די בידך מני שפטין ודינין די להון דאנין לכל עמה די בעבר נהרה לכל ידעי דתי אלהך ודי לא ידע תהודעון	
עזרא	עזרא ז	כו	וכל די לא להוא עבד דתא די אלהך ודתא די מלכא אספרנא דינה להוא מתעבד מנה הן למות הן לשרשו הן לענש נכסין ולאסורין	
עזרא	עזרא ז	כז	ברוך יהוה אלהי אבותינו אשר נתן כזאת בלב המלך לפאר את בית יהוה אשר בירושלם	
עזרא	עזרא ז	כח	ועלי הטה חסד לפני המלך ויועציו ולכל שרי המלך הגברים ואני התחזקתי כיד יהוה אלהי עלי ואקבצה מישראל ראשים לעלות עמי	
עזרא	עזרא ח	א	ואלה ראשי אבתיהם והתיחשם העלים עמי במלכות ארתחשסתא המלך מבבל	
עזרא	עזרא ח	ב	מבני פינחס גרשם מבני איתמר דניאל מבני דויד חטוש	
עזרא	עזרא ח	ג	מבני שכניה מבני פרעש זכריה ועמו התיחש לזכרים מאה וחמשים	
עזרא	עזרא ח	ד	מבני פחת מואב אליהועיני בן זרחיה ועמו מאתים הזכרים	
עזרא	עזרא ח	ה	מבני שכניה בן יחזיאל ועמו שלש מאות הזכרים	
עזרא	עזרא ח	ו	ומבני עדין עבד בן יונתן ועמו חמשים הזכרים	
עזרא	עזרא ח	ז	ומבני עילם ישעיה בן עתליה ועמו שבעים הזכרים	
עזרא	עזרא ח	ח	ומבני שפטיה זבדיה בן מיכאל ועמו שמנים הזכרים	
עזרא	עזרא ח	ט	מבני יואב עבדיה בן יחיאל ועמו מאתים ושמנה עשר הזכרים	
עזרא	עזרא ח	י	ומבני שלומית בן יוספיה ועמו מאה וששים הזכרים	
עזרא	עזרא ח	יא	ומבני בבי זכריה בן בבי ועמו עשרים ושמנה הזכרים	
עזרא	עזרא ח	יב	ומבני עזגד יוחנן בן הקטן ועמו מאה ועשרה הזכרים	
עזרא	עזרא ח	יג	ומבני אדניקם אחרנים ואלה שמותם אליפלט יעיאל ושמעיה ועמהם ששים הזכרים	
עזרא	עזרא ח	יד	ומבני בגוי עותי וזבוד ועמו שבעים הזכרים	
עזרא	עזרא ח	טו	ואקבצם אל הנהר הבא אל אהוא ונחנה שם ימים שלשה ואבינה בעם ובכהנים ומבני לוי לא מצאתי שם	
עזרא	עזרא ח	טז	ואשלחה לאליעזר לאריאל לשמעיה ולאלנתן וליריב ולאלנתן ולנתן ולזכריה ולמשלם ראשים וליויריב ולאלנתן מבינים	
עזרא	עזרא ח	יז	ואוצאה אותם על אדו הראש בכספיא המקום ואשימה בפיהם דברים לדבר אל אדו אחיו הנתונים בכספיא המקום להביא לנו משרתים לבית אלהינו	
עזרא	עזרא ח	יח	ויביאו לנו כיד אלהינו הטובה עלינו איש שכל מבני מחלי בן לוי בן ישראל ושרביה ובניו ואחיו שמנה עשר	
עזרא	עזרא ח	יט	ואת חשביה ואתו ישעיה מבני מררי אחיו ובניהם עשרים	
עזרא	עזרא ח	כ	ומן הנתינים שנתן דויד והשרים לעבדת הלוים נתינים מאתים ועשרים כלם נקבו בשמות	
עזרא	עזרא ח	כא	ואקרא שם צום על הנהר אהוא להתענות לפני אלהינו לבקש ממנו דרך ישרה לנו ולטפנו ולכל רכושנו	
עזרא	עזרא ח	כב	כי בשתי לשאול מן המלך חיל ופרשים לעזרנו מאויב בדרך כי אמרנו למלך לאמר יד אלהינו על כל מבקשיו לטובה ועזו ואפו על כל עזביו	
עזרא	עזרא ח	כג	ונצומה ונבקשה מאלהינו על זאת ויעתר לנו	
עזרא	עזרא ח	כד	ואבדילה משרי הכהנים שנים עשר לשרביה חשביה ועמהם מאחיהם עשרה	
עזרא	עזרא ח	כה	ואשקולה להם את הכסף ואת הזהב ואת הכלים תרומת בית אלהינו ההרימו המלך ויעציו ושריו וכל ישראל הנמצאים	
עזרא	עזרא ח	כו	ואשקלה על ידם כסף ככרים שש מאות וחמשים וכלי כסף מאה לככרים זהב מאה ככר	
עזרא	עזרא ח	כז	וכפרי זהב עשרים לאדרכנים אלף וכלי נחשת מצהב טובה שנים חמודת כזהב	
עזרא	עזרא ח	כח	ואמרה אלהם אתם קדש ליהוה והכלים קדש והכסף והזהב נדבה ליהוה אלהי אבתיכם	
עזרא	עזרא ח	כט	שקדו ושמרו עד תשקלו לפני שרי הכהנים והלוים ושרי האבות לישראל בירושלם הלשכות בית יהוה	
עזרא	עזרא ח	ל	וקבלו הכהנים והלוים משקל הכסף והזהב והכלים להביא לירושלם לבית אלהינו	
עזרא	עזרא ח	לא	ונסעה מנהר אהוא בשנים עשר לחדש הראשון ללכת ירושלם ויד אלהינו היתה עלינו ויצילנו מכף אויב ואורב על הדרך	
עזרא	עזרא ח	לב	ונבוא ירושלם ונשב שם ימים שלשה	
עזרא	עזרא ח	לג	וביום הרביעי נשקל הכסף והזהב והכלים בבית אלהינו על יד מרמות בן אוריה הכהן ועמו אלעזר בן פינחס ועמהם יוזבד בן ישוע ונועדיה בן בנוי הלוים	
עזרא	עזרא ח	לד	במספר במשקל לכל ויכתב כל המשקל בעת ההיא	
עזרא	עזרא ח	לה	הבאים מהשבי בני הגולה הקריבו עלות לאלהי ישראל פרים שנים עשר על כל ישראל אילים תשעים וששה כבשים שבעים ושבעה צפירי חטאת שנים עשר הכל עולה ליהוה	
עזרא	עזרא ח	לו	ויתנו את דתי המלך לאחשדרפני המלך ופחוות עבר הנהר ונשאו את העם ואת בית האלהים	
עזרא	עזרא ט	א	וככלות אלה נגשו אלי השרים לאמר לא נבדלו העם ישראל והכהנים והלוים מעמי הארצות כתועבתיהם לכנעני החתי הפרזי היבוסי העמני המאבי המצרי והאמרי	
עזרא	עזרא ט	ב	כי נשאו מבנתיהם להם ולבניהם והתערבו זרע הקדש בעמי הארצות ויד השרים והסגנים היתה במעל הזה ראשונה	
עזרא	עזרא ט	ג	וכשמעי את הדבר הזה קרעתי את בגדי ומעילי ואמרטה משער ראשי וזקני ואשבה משומם	
עזרא	עזרא ט	ד	ואלי יאספו כל חרד בדברי אלהי ישראל על מעל הגולה ואני ישב משומם עד למנחת הערב	
עזרא	עזרא ט	ה	ובמנחת הערב קמתי מתעניתי ובקרעי בגדי ומעילי ואכרעה על ברכי ואפרשה כפי אל יהוה אלהי	
עזרא	עזרא ט	ו	ואמרה אלהי בשתי ונכלמתי להרים אלהי פני אליך כי עונתינו רבו למעלה ראש ואשמתנו גדלה עד לשמים	
עזרא	עזרא ט	ז	מימי אבתינו אנחנו באשמה גדלה עד היום הזה ובעונתינו נתנו אנחנו מלכינו כהנינו ביד מלכי הארצות בחרב בשבי ובבזה ובבשת פנים כהיום הזה	
עזרא	עזרא ט	ח	ועתה כמעט רגע היתה תחנה מאת יהוה אלהינו להשאיר לנו פליטה ולתת לנו יתד במקום קדשו להאיר עינינו אלהינו ולתתנו מחיה מעט בעבדתנו	
עזרא	עזרא ט	ט	כי עבדים אנחנו ובעבדתנו לא עזבנו אלהינו ויט עלינו חסד לפני מלכי פרס לתת לנו מחיה לרומם את בית אלהינו ולהעמיד את חרבתיו ולתת לנו גדר ביהודה ובירושלם	
עזרא	עזרא ט	י	ועתה מה נאמר אלהינו אחרי זאת כי עזבנו מצותיך	
עזרא	עזרא ט	יא	אשר צוית ביד עבדיך הנביאים לאמר הארץ אשר אתם באים לרשתה ארץ נדה היא בנדת עמי הארצות בתועבתיהם אשר מלאוה מפה אל פה בטמאתם	
עזרא	עזרא ט	יב	ועתה בנותיכם אל תתנו לבניהם ובנתיהם אל תשאו לבניכם ולא תדרשו שלמם וטובתם עד עולם למען תחזקו ואכלתם את טוב הארץ והורשתם לבניכם עד עולם	
עזרא	עזרא ט	יג	ואחרי כל הבא עלינו במעשינו הרעים ובאשמתנו הגדלה כי אתה אלהינו חשכת למטה מעוננו ונתתה לנו פליטה כזאת	
עזרא	עזרא ט	יד	הנשוב להפר מצותיך ולהתחתן בעמי התעבות האלה הלוא תאנף בנו עד כלה לאין שארית ופליטה	
עזרא	עזרא ט	טו	יהוה אלהי ישראל צדיק אתה כי נשארנו פליטה כהיום הזה הננו לפניך באשמתינו כי אין לעמוד לפניך על זאת	
עזרא	עזרא י	א	וכהתפלל עזרא וכהתודתו בכה ומתנפל לפני בית האלהים נקבצו אליו מישראל קהל רב מאד אנשים ונשים וילדים כי בכו העם הרבה בכה	
עזרא	עזרא י	ב	ויען שכניה בן יחיאל מבני עולם ויאמר לעזרא אנחנו מעלנו באלהינו ונשב נשים נכריות מעמי הארץ ועתה יש מקוה לישראל על זאת	
עזרא	עזרא י	ג	ועתה נכרת ברית לאלהינו להוציא כל נשים והנולד מהם בעצת אדני והחרדים במצות אלהינו וכתורה יעשה	
עזרא	עזרא י	ד	קום כי עליך הדבר ואנחנו עמך חזק ועשה	
עזרא	עזרא י	ה	ויקם עזרא וישבע את שרי הכהנים הלוים וכל ישראל לעשות כדבר הזה וישבעו	
עזרא	עזרא י	ו	ויקם עזרא מלפני בית האלהים וילך אל לשכת יהוחנן בן אלישיב וילך שם לחם לא אכל ומים לא שתה כי מתאבל על מעל הגולה	
עזרא	עזרא י	ז	ויעבירו קול ביהודה וירושלם לכל בני הגולה להקבץ ירושלם	
עזרא	עזרא י	ח	וכל אשר לא יבוא לשלשת הימים כעצת השרים והזקנים יחרם כל רכושו והוא יבדל מקהל הגולה	
עזרא	עזרא י	ט	ויקבצו כל אנשי יהודה ובנימן ירושלם לשלשת הימים הוא חדש התשיעי בעשרים בחדש וישבו כל העם ברחוב בית האלהים מרעידים על הדבר ומהגשמים	
עזרא	עזרא י	י	ויקם עזרא הכהן ויאמר אלהם אתם מעלתם ותשיבו נשים נכריות להוסיף על אשמת ישראל	
עזרא	עזרא י	יא	ועתה תנו תודה ליהוה אלהי אבתיכם ועשו רצונו והבדלו מעמי הארץ ומן הנשים הנכריות	
עזרא	עזרא י	יב	ויענו כל הקהל ויאמרו קול גדול כן כדבריך עלינו לעשות	
עזרא	עזרא י	יג	אבל העם רב והעת גשמים ואין כח לעמוד בחוץ והמלאכה לא ליום אחד ולא לשנים כי הרבינו לפשע בדבר הזה	
עזרא	עזרא י	יד	יעמדו נא שרינו לכל הקהל וכל אשר בערינו ההשיב נשים נכריות יבא לעתים מזמנים ועמהם זקני עיר ועיר ושפטיה עד להשיב חרון אף אלהינו ממנו עד לדבר הזה	
עזרא	עזרא י	טו	אך יונתן בן עשהאל ויחזיה בן תקוה עמדו על זאת ומשלם ושבתי הלוי עזרם	
עזרא	עזרא י	טז	ויעשו כן בני הגולה ויבדלו עזרא הכהן אנשים ראשי האבות לבית אבתם וכלם בשמות וישבו ביום אחד לחדש העשירי לדריוש הדבר	
עזרא	עזרא י	יז	ויכלו בכל אנשים ההשיבו נשים נכריות עד יום אחד לחדש הראשון	
עזרא	עזרא י	יח	וימצא מבני הכהנים אשר השיבו נשים נכריות מבני ישוע בן יוצדק ואחיו מעשיה ואליעזר ויריב וגדליה	
עזרא	עזרא י	יט	ויתנו ידם להוציא נשיהם ואשמים איל צאן על אשמתם	
עזרא	עזרא י	כ	ומבני אמר חנני וזבדיה	
עזרא	עזרא י	כא	ומבני חרם מעשיה ואליה ושמעיה ויחיאל ועזיה	
עזרא	עזרא י	כב	ומבני פשחור אליועיני מעשיה ישמעאל נתנאל יוזבד ואלעשה	
עזרא	עזרא י	כג	ומן הלוים יוזבד ושמעי וקליה הוא קליטא פתחיה יהודה ואליעזר	
עזרא	עזרא י	כד	ומן המשררים אלישיב ומן השערים שלם וטלם ואורי	
עזרא	עזרא י	כה	ומישראל מבני פרעש רמיה ויזיה ומלכיה ומימן ואלעזר ומלכיה ובניה	
עזרא	עזרא י	כו	ומבני עילם מתניה זכריה ויחיאל ועבדי וירמות ואליה	
עזרא	עזרא י	כז	ומבני זתוא אליועני אלישיב מתניה וירמות וזבד ועזיזא	
עזרא	עזרא י	כח	ומבני בבי יהוחנן חנניה זבי עתלי	
עזרא	עזרא י	כט	ומבני בני משלם מלוך ועדיה ישוב ושאל ירמות	
עזרא	עזרא י	ל	ומבני פחת מואב עדנא וכלל בניה מעשיה מתניה בצלאל ובנוי ומנשה	
עזרא	עזרא י	לא	ובני חרם אליעזר ישיה מלכיה שמעיה שמעון	
עזרא	עזרא י	לב	בנימן מלוך שמריה	
עזרא	עזרא י	לג	מבני חשם מתני מתתה זבד אליפלט ירמי מנשה שמעי	
עזרא	עזרא י	לד	מבני בני מעדי עמרם ואואל	
עזרא	עזרא י	לה	בניה בדיה כלהי	
עזרא	עזרא י	לו	וניה מרמות אלישיב	
עזרא	עזרא י	לז	מתניה מתני ויעשו	
עזרא	עזרא י	לח	ובני ובנוי שמעי	
עזרא	עזרא י	לט	ושלמיה ונתן ועדיה	
עזרא	עזרא י	מ	מכנדבי ששי שרי	
עזרא	עזרא י	מא	עזראל ושלמיהו שמריה	
עזרא	עזרא י	מב	שלום אמריה יוסף	
עזרא	עזרא י	מג	מבני נבו יעיאל מתתיה זבד זבינא ידו ויואל בניה	
עזרא	עזרא י	מד	כל אלה נשאו נשים נכריות ויש מהם נשים וישימו בנים	
נחמיה	נחמיה א	א	דברי נחמיה בן חכליה ויהי בחדש כסלו שנת עשרים ואני הייתי בשושן הבירה	
נחמיה	נחמיה א	ב	ויבא חנני אחד מאחי הוא ואנשים מיהודה ואשאלם על היהודים הפליטה אשר נשארו מן השבי ועל ירושלם	
נחמיה	נחמיה א	ג	ויאמרו לי הנשארים אשר נשארו מן השבי שם במדינה ברעה גדלה ובחרפה וחומת ירושלם מפרצת ושעריה נצתו באש	
נחמיה	נחמיה א	ד	ויהי כשמעי את הדברים האלה ישבתי ואבכה ואתאבלה ימים ואהי צם ומתפלל לפני אלהי השמים	
נחמיה	נחמיה א	ה	ואמר אנא יהוה אלהי השמים האל הגדול והנורא שמר הברית וחסד לאהביו ולשמרי מצותיו	
נחמיה	נחמיה א	ו	תהי נא אזנך קשבת ועיניך פתוחות לשמע אל תפלת עבדך אשר אנכי מתפלל לפניך היום יומם ולילה על בני ישראל עבדיך ומתודה על חטאות בני ישראל אשר חטאנו לך ואני ובית אבי חטאנו	
נחמיה	נחמיה א	ז	חבל חבלנו לך ולא שמרנו את המצות ואת החקים ואת המשפטים אשר צוית את משה עבדך	
נחמיה	נחמיה א	ח	זכר נא את הדבר אשר צוית את משה עבדך לאמר אתם תמעלו אני אפיץ אתכם בעמים	
נחמיה	נחמיה א	ט	ושבתם אלי ושמרתם מצותי ועשיתם אתם אם יהיה נדחכם בקצה השמים משם אקבצם והבואתים אל המקום אשר בחרתי לשכן את שמי שם	
נחמיה	נחמיה א	י	והם עבדיך ועמך אשר פדית בכחך הגדול ובידך החזקה	
נחמיה	נחמיה א	יא	אנא אדני תהי נא אזנך קשבת אל תפלת עבדך ואל תפלת עבדיך החפצים ליראה את שמך והצליחה נא לעבדך היום ותנהו לרחמים לפני האיש הזה ואני הייתי משקה למלך	
נחמיה	נחמיה ב	א	ויהי בחדש ניסן שנת עשרים לארתחשסתא המלך יין לפניו ואשא את היין ואתנה למלך ולא הייתי רע לפניו	
נחמיה	נחמיה ב	ב	ויאמר לי המלך מדוע פניך רעים ואתה אינך חולה אין זה כי אם רע לב ואירא הרבה מאד	
נחמיה	נחמיה ב	ג	ואמר למלך המלך לעולם יחיה מדוע לא ירעו פני אשר העיר בית קברות אבתי חרבה ושעריה אכלו באש	
נחמיה	נחמיה ב	ד	ויאמר לי המלך על מה זה אתה מבקש ואתפלל אל אלהי השמים	
נחמיה	נחמיה ב	ה	ואמר למלך אם על המלך טוב ואם ייטב עבדך לפניך אשר תשלחני אל יהודה אל עיר קברות אבתי ואבננה	
נחמיה	נחמיה ב	ו	ויאמר לי המלך והשגל יושבת אצלו עד מתי יהיה מהלכך ומתי תשוב וייטב לפני המלך וישלחני ואתנה לו זמן	
נחמיה	נחמיה ב	ז	ואומר למלך אם על המלך טוב אגרות יתנו לי על פחוות עבר הנהר אשר יעבירוני עד אשר אבוא אל יהודה	
נחמיה	נחמיה ב	ח	ואגרת אל אסף שמר הפרדס אשר למלך אשר יתן לי עצים לקרות את שערי הבירה אשר לבית ולחומת העיר ולבית אשר אבוא אליו ויתן לי המלך כיד אלהי הטובה עלי	
נחמיה	נחמיה ב	ט	ואבוא אל פחוות עבר הנהר ואתנה להם את אגרות המלך וישלח עמי המלך שרי חיל ופרשים	
נחמיה	נחמיה ב	י	וישמע סנבלט החרני וטוביה העבד העמני וירע להם רעה גדלה אשר בא אדם לבקש טובה לבני ישראל	
נחמיה	נחמיה ב	יא	ואבוא אל ירושלם ואהי שם ימים שלשה	
נחמיה	נחמיה ב	יב	ואקום לילה אני ואנשים מעט עמי ולא הגדתי לאדם מה אלהי נתן אל לבי לעשות לירושלם ובהמה אין עמי כי אם הבהמה אשר אני רכב בה	
נחמיה	נחמיה ב	יג	ואצאה בשער הגיא לילה ואל פני עין התנין ואל שער האשפת ואהי שבר בחומת ירושלם אשר המפרוצים ושעריה אכלו באש	
נחמיה	נחמיה ב	יד	ואעבר אל שער העין ואל ברכת המלך ואין מקום לבהמה לעבר תחתי	
נחמיה	נחמיה ב	טו	ואהי עלה בנחל לילה ואהי שבר בחומה ואשוב ואבוא בשער הגיא ואשוב	
נחמיה	נחמיה ב	טז	והסגנים לא ידעו אנה הלכתי ומה אני עשה וליהודים ולכהנים ולחרים ולסגנים וליתר עשה המלאכה עד כן לא הגדתי	
נחמיה	נחמיה ב	יז	ואומר אלהם אתם ראים הרעה אשר אנחנו בה אשר ירושלם חרבה ושעריה נצתו באש לכו ונבנה את חומת ירושלם ולא נהיה עוד חרפה	
נחמיה	נחמיה ב	יח	ואגיד להם את יד אלהי אשר היא טובה עלי ואף דברי המלך אשר אמר לי ויאמרו נקום ובנינו ויחזקו ידיהם לטובה	
נחמיה	נחמיה ב	יט	וישמע סנבלט החרני וטביה העבד העמוני וגשם הערבי וילעגו לנו ויבזו עלינו ויאמרו מה הדבר הזה אשר אתם עשים העל המלך אתם מרדים	
נחמיה	נחמיה ב	כ	ואשיב אותם דבר ואומר להם אלהי השמים הוא יצליח לנו ואנחנו עבדיו נקום ובנינו ולכם אין חלק וצדקה וזכרון בירושלם	
נחמיה	נחמיה ג	א	ויקם אלישיב הכהן הגדול ואחיו הכהנים ויבנו את שער הצאן המה קדשוהו ויעמידו דלתתיו ועד מגדל המאה קדשוהו עד מגדל חננאל	
נחמיה	נחמיה ג	ב	ועל ידו בנו אנשי ירחו ועל ידו בנה זכור בן אמרי	
נחמיה	נחמיה ג	ג	ואת שער הדגים בנו בני הסנאה המה קרוהו ויעמידו דלתתיו מנעוליו ובריחיו	
נחמיה	נחמיה ג	ד	ועל ידם החזיק מרמות בן אוריה בן הקוץ ועל ידם החזיק משלם בן ברכיה בן משיזבאל ועל ידם החזיק צדוק בן בענא	
נחמיה	נחמיה ג	ה	ועל ידם החזיקו התקועים ואדיריהם לא הביאו צורם בעבדת אדניהם	
נחמיה	נחמיה ג	ו	ואת שער הישנה החזיקו יוידע בן פסח ומשלם בן בסודיה המה קרוהו ויעמידו דלתתיו ומנעליו ובריחיו	
נחמיה	נחמיה ג	ז	ועל ידם החזיק מלטיה הגבעני וידון המרנתי אנשי גבעון והמצפה לכסא פחת עבר הנהר	
נחמיה	נחמיה ג	ח	על ידו החזיק עזיאל בן חרהיה צורפים ועל ידו החזיק חנניה בן הרקחים ויעזבו ירושלם עד החומה הרחבה	
נחמיה	נחמיה ג	ט	ועל ידם החזיק רפיה בן חור שר חצי פלך ירושלם	
נחמיה	נחמיה ג	י	ועל ידם החזיק ידיה בן חרומף ונגד ביתו ועל ידו החזיק חטוש בן חשבניה	
נחמיה	נחמיה ג	יא	מדה שנית החזיק מלכיה בן חרם וחשוב בן פחת מואב ואת מגדל התנורים	
נחמיה	נחמיה ג	יב	ועל ידו החזיק שלום בן הלוחש שר חצי פלך ירושלם הוא ובנותיו	
נחמיה	נחמיה ג	יג	את שער הגיא החזיק חנון וישבי זנוח המה בנוהו ויעמידו דלתתיו מנעליו ובריחיו ואלף אמה בחומה עד שער השפות	
נחמיה	נחמיה ג	יד	ואת שער האשפות החזיק מלכיה בן רכב שר פלך בית הכרם הוא יבננו ויעמיד דלתתיו מנעליו ובריחיו	
נחמיה	נחמיה ג	טו	ואת שער העין החזיק שלון בן כל חזה שר פלך המצפה הוא יבננו ויטללנו ויעמידו דלתתיו מנעליו ובריחיו ואת חומת ברכת השלח לגן המלך ועד המעלות היורדות מעיר דויד	
נחמיה	נחמיה ג	טז	אחריו החזיק נחמיה בן עזבוק שר חצי פלך בית צור עד נגד קברי דויד ועד הברכה העשויה ועד בית הגברים	
נחמיה	נחמיה ג	יז	אחריו החזיקו הלוים רחום בן בני על ידו החזיק חשביה שר חצי פלך קעילה לפלכו	
נחמיה	נחמיה ג	יח	אחריו החזיקו אחיהם בוי בן חנדד שר חצי פלך קעילה	
נחמיה	נחמיה ג	יט	ויחזק על ידו עזר בן ישוע שר המצפה מדה שנית מנגד עלת הנשק המקצע	
נחמיה	נחמיה ג	כ	אחריו החרה החזיק ברוך בן זבי מדה שנית מן המקצוע עד פתח בית אלישיב הכהן הגדול	
נחמיה	נחמיה ג	כא	אחריו החזיק מרמות בן אוריה בן הקוץ מדה שנית מפתח בית אלישיב ועד תכלית בית אלישיב	
נחמיה	נחמיה ג	כב	ואחריו החזיקו הכהנים אנשי הככר	
נחמיה	נחמיה ג	כג	אחריו החזיק בנימן וחשוב נגד ביתם אחריו החזיק עזריה בן מעשיה בן ענניה אצל ביתו	
נחמיה	נחמיה ג	כד	אחריו החזיק בנוי בן חנדד מדה שנית מבית עזריה עד המקצוע ועד הפנה	
נחמיה	נחמיה ג	כה	פלל בן אוזי מנגד המקצוע והמגדל היוצא מבית המלך העליון אשר לחצר המטרה אחריו פדיה בן פרעש	
נחמיה	נחמיה ג	כו	והנתינים היו ישבים בעפל עד נגד שער המים למזרח והמגדל היוצא	
נחמיה	נחמיה ג	כז	אחריו החזיקו התקעים מדה שנית מנגד המגדל הגדול היוצא ועד חומת העפל	
נחמיה	נחמיה ג	כח	מעל שער הסוסים החזיקו הכהנים איש לנגד ביתו	
נחמיה	נחמיה ג	כט	אחריו החזיק צדוק בן אמר נגד ביתו ואחריו החזיק שמעיה בן שכניה שמר שער המזרח	
נחמיה	נחמיה ג	ל	אחרי החזיק חנניה בן שלמיה וחנון בן צלף הששי מדה שני אחריו החזיק משלם בן ברכיה נגד נשכתו	
נחמיה	נחמיה ג	לא	אחרי החזיק מלכיה בן הצרפי עד בית הנתינים והרכלים נגד שער המפקד ועד עלית הפנה	
נחמיה	נחמיה ג	לב	ובין עלית הפנה לשער הצאן החזיקו הצרפים והרכלים	
נחמיה	נחמיה ג	לג	ויהי כאשר שמע סנבלט כי אנחנו בונים את החומה ויחר לו ויכעס הרבה וילעג על היהודים	
נחמיה	נחמיה ג	לד	ויאמר לפני אחיו וחיל שמרון ויאמר מה היהודים האמללים עשים היעזבו להם היזבחו היכלו ביום היחיו את האבנים מערמות העפר והמה שרופות	
נחמיה	נחמיה ג	לה	וטוביה העמני אצלו ויאמר גם אשר הם בונים אם יעלה שועל ופרץ חומת אבניהם	
נחמיה	נחמיה ג	לו	שמע אלהינו כי היינו בוזה והשב חרפתם אל ראשם ותנם לבזה בארץ שביה	
נחמיה	נחמיה ג	לז	ואל תכס על עונם וחטאתם מלפניך אל תמחה כי הכעיסו לנגד הבונים	
נחמיה	נחמיה ג	לח	ונבנה את החומה ותקשר כל החומה עד חציה ויהי לב לעם לעשות	
נחמיה	נחמיה ד	א	ויהי כאשר שמע סנבלט וטוביה והערבים והעמנים והאשדודים כי עלתה ארוכה לחמות ירושלם כי החלו הפרצים להסתם ויחר להם מאד	
נחמיה	נחמיה ד	ב	ויקשרו כלם יחדו לבוא להלחם בירושלם ולעשות לו תועה	
נחמיה	נחמיה ד	ג	ונתפלל אל אלהינו ונעמיד משמר עליהם יומם ולילה מפניהם	
נחמיה	נחמיה ד	ד	ויאמר יהודה כשל כח הסבל והעפר הרבה ואנחנו לא נוכל לבנות בחומה	
נחמיה	נחמיה ד	ה	ויאמרו צרינו לא ידעו ולא יראו עד אשר נבוא אל תוכם והרגנום והשבתנו את המלאכה	
נחמיה	נחמיה ד	ו	ויהי כאשר באו היהודים הישבים אצלם ויאמרו לנו עשר פעמים מכל המקמות אשר תשובו עלינו	
נחמיה	נחמיה ד	ז	ואעמיד מתחתיות למקום מאחרי לחומה בצחחיים ואעמיד את העם למשפחות עם חרבתיהם רמחיהם וקשתתיהם	
נחמיה	נחמיה ד	ח	וארא ואקום ואמר אל החרים ואל הסגנים ואל יתר העם אל תיראו מפניהם את אדני הגדול והנורא זכרו והלחמו על אחיכם בניכם ובנתיכם נשיכם ובתיכם	
נחמיה	נחמיה ד	ט	ויהי כאשר שמעו אויבינו כי נודע לנו ויפר האלהים את עצתם ונשוב כלנו אל החומה איש אל מלאכתו	
נחמיה	נחמיה ד	י	ויהי מן היום ההוא חצי נערי עשים במלאכה וחצים מחזיקים והרמחים המגנים והקשתות והשרינים והשרים אחרי כל בית יהודה	
נחמיה	נחמיה ד	יא	הבונים בחומה והנשאים בסבל עמשים באחת ידו עשה במלאכה ואחת מחזקת השלח	
נחמיה	נחמיה ד	יב	והבונים איש חרבו אסורים על מתניו ובונים והתוקע בשופר אצלי	
נחמיה	נחמיה ד	יג	ואמר אל החרים ואל הסגנים ואל יתר העם המלאכה הרבה ורחבה ואנחנו נפרדים על החומה רחוקים איש מאחיו	
נחמיה	נחמיה ד	יד	במקום אשר תשמעו את קול השופר שמה תקבצו אלינו אלהינו ילחם לנו	
נחמיה	נחמיה ד	טו	ואנחנו עשים במלאכה וחצים מחזיקים ברמחים מעלות השחר עד צאת הכוכבים	
נחמיה	נחמיה ד	טז	גם בעת ההיא אמרתי לעם איש ונערו ילינו בתוך ירושלם והיו לנו הלילה משמר והיום מלאכה	
נחמיה	נחמיה ד	יז	ואין אני ואחי ונערי ואנשי המשמר אשר אחרי אין אנחנו פשטים בגדינו איש שלחו המים	
נחמיה	נחמיה ה	א	ותהי צעקת העם ונשיהם גדולה אל אחיהם היהודים	
נחמיה	נחמיה ה	ב	ויש אשר אמרים בנינו ובנתינו אנחנו רבים ונקחה דגן ונאכלה ונחיה	
נחמיה	נחמיה ה	ג	ויש אשר אמרים שדתינו וכרמינו ובתינו אנחנו ערבים ונקחה דגן ברעב	
נחמיה	נחמיה ה	ד	ויש אשר אמרים לוינו כסף למדת המלך שדתינו וכרמינו	
נחמיה	נחמיה ה	ה	ועתה כבשר אחינו בשרנו כבניהם בנינו והנה אנחנו כבשים את בנינו ואת בנתינו לעבדים ויש מבנתינו נכבשות ואין לאל ידנו ושדתינו וכרמינו לאחרים	
נחמיה	נחמיה ה	ו	ויחר לי מאד כאשר שמעתי את זעקתם ואת הדברים האלה	
נחמיה	נחמיה ה	ז	וימלך לבי עלי ואריבה את החרים ואת הסגנים ואמרה להם משא איש באחיו אתם נשאים ואתן עליהם קהלה גדולה	
נחמיה	נחמיה ה	ח	ואמרה להם אנחנו קנינו את אחינו היהודים הנמכרים לגוים כדי בנו וגם אתם תמכרו את אחיכם ונמכרו לנו ויחרישו ולא מצאו דבר	
נחמיה	נחמיה ה	ט	ויאמר לא טוב הדבר אשר אתם עשים הלוא ביראת אלהינו תלכו מחרפת הגוים אויבינו	
נחמיה	נחמיה ה	י	וגם אני אחי ונערי נשים בהם כסף ודגן נעזבה נא את המשא הזה	
נחמיה	נחמיה ה	יא	השיבו נא להם כהיום שדתיהם כרמיהם זיתיהם ובתיהם ומאת הכסף והדגן התירוש והיצהר אשר אתם נשים בהם	
נחמיה	נחמיה ה	יב	ויאמרו נשיב ומהם לא נבקש כן נעשה כאשר אתה אומר ואקרא את הכהנים ואשביעם לעשות כדבר הזה	
נחמיה	נחמיה ה	יג	גם חצני נערתי ואמרה ככה ינער האלהים את כל האיש אשר לא יקים את הדבר הזה מביתו ומיגיעו וככה יהיה נעור ורק ויאמרו כל הקהל אמן ויהללו את יהוה ויעש העם כדבר הזה	
נחמיה	נחמיה ה	יד	גם מיום אשר צוה אתי להיות פחם בארץ יהודה משנת עשרים ועד שנת שלשים ושתים לארתחשסתא המלך שנים שתים עשרה אני ואחי לחם הפחה לא אכלתי	
נחמיה	נחמיה ה	טו	והפחות הראשנים אשר לפני הכבידו על העם ויקחו מהם בלחם ויין אחר כסף שקלים ארבעים גם נעריהם שלטו על העם ואני לא עשיתי כן מפני יראת אלהים	
נחמיה	נחמיה ה	טז	וגם במלאכת החומה הזאת החזקתי ושדה לא קנינו וכל נערי קבוצים שם על המלאכה	
נחמיה	נחמיה ה	יז	והיהודים והסגנים מאה וחמשים איש והבאים אלינו מן הגוים אשר סביבתינו על שלחני	
נחמיה	נחמיה ה	יח	ואשר היה נעשה ליום אחד שור אחד צאן שש בררות וצפרים נעשו לי ובין עשרת ימים בכל יין להרבה ועם זה לחם הפחה לא בקשתי כי כבדה העבדה על העם הזה	
נחמיה	נחמיה ה	יט	זכרה לי אלהי לטובה כל אשר עשיתי על העם הזה	
נחמיה	נחמיה ו	א	ויהי כאשר נשמע לסנבלט וטוביה ולגשם הערבי וליתר איבינו כי בניתי את החומה ולא נותר בה פרץ גם עד העת ההיא דלתות לא העמדתי בשערים	
נחמיה	נחמיה ו	ב	וישלח סנבלט וגשם אלי לאמר לכה ונועדה יחדו בכפירים בבקעת אונו והמה חשבים לעשות לי רעה	
נחמיה	נחמיה ו	ג	ואשלחה עליהם מלאכים לאמר מלאכה גדולה אני עשה ולא אוכל לרדת למה תשבת המלאכה כאשר ארפה וירדתי אליכם	
נחמיה	נחמיה ו	ד	וישלחו אלי כדבר הזה ארבע פעמים ואשיב אותם כדבר הזה	
נחמיה	נחמיה ו	ה	וישלח אלי סנבלט כדבר הזה פעם חמישית את נערו ואגרת פתוחה בידו	
נחמיה	נחמיה ו	ו	כתוב בה בגוים נשמע וגשמו אמר אתה והיהודים חשבים למרוד על כן אתה בונה החומה ואתה הוה להם למלך כדברים האלה	
נחמיה	נחמיה ו	ז	וגם נביאים העמדת לקרא עליך בירושלם לאמר מלך ביהודה ועתה ישמע למלך כדברים האלה ועתה לכה ונועצה יחדו	
נחמיה	נחמיה ו	ח	ואשלחה אליו לאמר לא נהיה כדברים האלה אשר אתה אומר כי מלבך אתה בודאם	
נחמיה	נחמיה ו	ט	כי כלם מיראים אותנו לאמר ירפו ידיהם מן המלאכה ולא תעשה ועתה חזק את ידי	
נחמיה	נחמיה ו	י	ואני באתי בית שמעיה בן דליה בן מהיטבאל והוא עצור ויאמר נועד אל בית האלהים אל תוך ההיכל ונסגרה דלתות ההיכל כי באים להרגך ולילה באים להרגך	
נחמיה	נחמיה ו	יא	ואמרה האיש כמוני יברח ומי כמוני אשר יבוא אל ההיכל וחי לא אבוא	
נחמיה	נחמיה ו	יב	ואכירה והנה לא אלהים שלחו כי הנבואה דבר עלי וטוביה וסנבלט שכרו	
נחמיה	נחמיה ו	יג	למען שכור הוא למען אירא ואעשה כן וחטאתי והיה להם לשם רע למען יחרפוני	
נחמיה	נחמיה ו	יד	זכרה אלהי לטוביה ולסנבלט כמעשיו אלה וגם לנועדיה הנביאה וליתר הנביאים אשר היו מיראים אותי	
נחמיה	נחמיה ו	טו	ותשלם החומה בעשרים וחמשה לאלול לחמשים ושנים יום	
נחמיה	נחמיה ו	טז	ויהי כאשר שמעו כל אויבינו ויראו כל הגוים אשר סביבתינו ויפלו מאד בעיניהם וידעו כי מאת אלהינו נעשתה המלאכה הזאת	
נחמיה	נחמיה ו	יז	גם בימים ההם מרבים חרי יהודה אגרתיהם הולכות על טוביה ואשר לטוביה באות אליהם	
נחמיה	נחמיה ו	יח	כי רבים ביהודה בעלי שבועה לו כי חתן הוא לשכניה בן ארח ויהוחנן בנו לקח את בת משלם בן ברכיה	
נחמיה	נחמיה ו	יט	גם טובתיו היו אמרים לפני ודברי היו מוציאים לו אגרות שלח טוביה ליראני	
נחמיה	נחמיה ז	א	ויהי כאשר נבנתה החומה ואעמיד הדלתות ויפקדו השוערים והמשררים והלוים	
נחמיה	נחמיה ז	ב	ואצוה את חנני אחי ואת חנניה שר הבירה על ירושלם כי הוא כאיש אמת וירא את האלהים מרבים	
נחמיה	נחמיה ז	ג	ויאמר להם לא יפתחו שערי ירושלם עד חם השמש ועד הם עמדים יגיפו הדלתות ואחזו והעמיד משמרות ישבי ירושלם איש במשמרו ואיש נגד ביתו	
נחמיה	נחמיה ז	ד	והעיר רחבת ידים וגדולה והעם מעט בתוכה ואין בתים בנוים	
נחמיה	נחמיה ז	ה	ויתן אלהי אל לבי ואקבצה את החרים ואת הסגנים ואת העם להתיחש ואמצא ספר היחש העולים בראשונה ואמצא כתוב בו	
נחמיה	נחמיה ז	ו	אלה בני המדינה העלים משבי הגולה אשר הגלה נבוכדנצר מלך בבל וישובו לירושלם וליהודה איש לעירו	
נחמיה	נחמיה ז	ז	הבאים עם זרבבל ישוע נחמיה עזריה רעמיה נחמני מרדכי בלשן מספרת בגוי נחום בענה מספר אנשי עם ישראל	
נחמיה	נחמיה ז	ח	בני פרעש אלפים מאה ושבעים ושנים	
נחמיה	נחמיה ז	ט	בני שפטיה שלש מאות שבעים ושנים	
נחמיה	נחמיה ז	י	בני ארח שש מאות חמשים ושנים	
נחמיה	נחמיה ז	יא	בני פחת מואב לבני ישוע ויואב אלפים ושמנה מאות שמנה עשר	
נחמיה	נחמיה ז	יב	בני עילם אלף מאתים חמשים וארבעה	
נחמיה	נחמיה ז	יג	בני זתוא שמנה מאות ארבעים וחמשה	
נחמיה	נחמיה ז	יד	בני זכי שבע מאות וששים	
נחמיה	נחמיה ז	טו	בני בנוי שש מאות ארבעים ושמנה	
נחמיה	נחמיה ז	טז	בני בבי שש מאות עשרים ושמנה	
נחמיה	נחמיה ז	יז	בני עזגד אלפים שלש מאות עשרים ושנים	
נחמיה	נחמיה ז	יח	בני אדניקם שש מאות ששים ושבעה	
נחמיה	נחמיה ז	יט	בני בגוי אלפים ששים ושבעה	
נחמיה	נחמיה ז	כ	בני עדין שש מאות חמשים וחמשה	
נחמיה	נחמיה ז	כא	בני אטר לחזקיה תשעים ושמנה	
נחמיה	נחמיה ז	כב	בני חשם שלש מאות עשרים ושמנה	
נחמיה	נחמיה ז	כג	בני בצי שלש מאות עשרים וארבעה	
נחמיה	נחמיה ז	כד	בני חריף מאה שנים עשר	
נחמיה	נחמיה ז	כה	בני גבעון תשעים וחמשה	
נחמיה	נחמיה ז	כו	אנשי בית לחם ונטפה מאה שמנים ושמנה	
נחמיה	נחמיה ז	כז	אנשי ענתות מאה עשרים ושמנה	
נחמיה	נחמיה ז	כח	אנשי בית עזמות ארבעים ושנים	
נחמיה	נחמיה ז	כט	אנשי קרית יערים כפירה ובארות שבע מאות ארבעים ושלשה	
נחמיה	נחמיה ז	ל	אנשי הרמה וגבע שש מאות עשרים ואחד	
נחמיה	נחמיה ז	לא	אנשי מכמס מאה ועשרים ושנים	
נחמיה	נחמיה ז	לב	אנשי בית אל והעי מאה עשרים ושלשה	
נחמיה	נחמיה ז	לג	אנשי נבו אחר חמשים ושנים	
נחמיה	נחמיה ז	לד	בני עילם אחר אלף מאתים חמשים וארבעה	
נחמיה	נחמיה ז	לה	בני חרם שלש מאות ועשרים	
נחמיה	נחמיה ז	לו	בני ירחו שלש מאות ארבעים וחמשה	
נחמיה	נחמיה ז	לז	בני לד חדיד ואונו שבע מאות ועשרים ואחד	
נחמיה	נחמיה ז	לח	בני סנאה שלשת אלפים תשע מאות ושלשים	
נחמיה	נחמיה ז	לט	הכהנים בני ידעיה לבית ישוע תשע מאות שבעים ושלשה	
נחמיה	נחמיה ז	מ	בני אמר אלף חמשים ושנים	
נחמיה	נחמיה ז	מא	בני פשחור אלף מאתים ארבעים ושבעה	
נחמיה	נחמיה ז	מב	בני חרם אלף שבעה עשר	
נחמיה	נחמיה ז	מג	הלוים בני ישוע לקדמיאל לבני להודוה שבעים וארבעה	
נחמיה	נחמיה ז	מד	המשררים בני אסף מאה ארבעים ושמנה	
נחמיה	נחמיה ז	מה	השערים בני שלום בני אטר בני טלמן בני עקוב בני חטיטא בני שבי מאה שלשים ושמנה	
נחמיה	נחמיה ז	מו	הנתינים בני צחא בני חשפא בני טבעות	
נחמיה	נחמיה ז	מז	בני קירס בני סיעא בני פדון	
נחמיה	נחמיה ז	מח	בני לבנה בני חגבה בני שלמי	
נחמיה	נחמיה ז	מט	בני חנן בני גדל בני גחר	
נחמיה	נחמיה ז	נ	בני ראיה בני רצין בני נקודא	
נחמיה	נחמיה ז	נא	בני גזם בני עזא בני פסח	
נחמיה	נחמיה ז	נב	בני בסי בני מעונים בני נפושסים	
נחמיה	נחמיה ז	נג	בני בקבוק בני חקופא בני חרחור	
נחמיה	נחמיה ז	נד	בני בצלית בני מחידא בני חרשא	
נחמיה	נחמיה ז	נה	בני ברקוס בני סיסרא בני תמח	
נחמיה	נחמיה ז	נו	בני נציח בני חטיפא	
נחמיה	נחמיה ז	נז	בני עבדי שלמה בני סוטי בני סופרת בני פרידא	
נחמיה	נחמיה ז	נח	בני יעלא בני דרקון בני גדל	
נחמיה	נחמיה ז	נט	בני שפטיה בני חטיל בני פכרת הצביים בני אמון	
נחמיה	נחמיה ז	ס	כל הנתינים ובני עבדי שלמה שלש מאות תשעים ושנים	
נחמיה	נחמיה ז	סא	ואלה העולים מתל מלח תל חרשא כרוב אדון ואמר ולא יכלו להגיד בית אבותם וזרעם אם מישראל הם	
נחמיה	נחמיה ז	סב	בני דליה בני טוביה בני נקודא שש מאות וארבעים ושנים	
נחמיה	נחמיה ז	סג	ומן הכהנים בני חביה בני הקוץ בני ברזלי אשר לקח מבנות ברזלי הגלעדי אשה ויקרא על שמם	
נחמיה	נחמיה ז	סד	אלה בקשו כתבם המתיחשים ולא נמצא ויגאלו מן הכהנה	
נחמיה	נחמיה ז	סה	ויאמר התרשתא להם אשר לא יאכלו מקדש הקדשים עד עמד הכהן לאורים ותומים	
נחמיה	נחמיה ז	סו	כל הקהל כאחד ארבע רבוא אלפים שלש מאות וששים	
נחמיה	נחמיה ז	סז	מלבד עבדיהם ואמהתיהם אלה שבעת אלפים שלש מאות שלשים ושבעה ולהם משררים ומשררות מאתים וארבעים וחמשה	
נחמיה	נחמיה ז	סח	גמלים ארבע מאות שלשים וחמשה חמרים ששת אלפים שבע מאות ועשרים	
נחמיה	נחמיה ז	סט	ומקצת ראשי האבות נתנו למלאכה התרשתא נתן לאוצר זהב דרכמנים אלף מזרקות חמשים כתנות כהנים שלשים וחמש מאות	
נחמיה	נחמיה ז	ע	ומראשי האבות נתנו לאוצר המלאכה זהב דרכמונים שתי רבות וכסף מנים אלפים ומאתים	
נחמיה	נחמיה ז	עא	ואשר נתנו שארית העם זהב דרכמונים שתי רבוא וכסף מנים אלפים וכתנת כהנים ששים ושבעה	
נחמיה	נחמיה ז	עב	וישבו הכהנים והלוים והשוערים והמשררים ומן העם והנתינים וכל ישראל בעריהם ויגע החדש השביעי ובני ישראל בעריהם	
נחמיה	נחמיה ח	א	ויאספו כל העם כאיש אחד אל הרחוב אשר לפני שער המים ויאמרו לעזרא הספר להביא את ספר תורת משה אשר צוה יהוה את ישראל	
נחמיה	נחמיה ח	ב	ויביא עזרא הכהן את התורה לפני הקהל מאיש ועד אשה וכל מבין לשמע ביום אחד לחדש השביעי	
נחמיה	נחמיה ח	ג	ויקרא בו לפני הרחוב אשר לפני שער המים מן האור עד מחצית היום נגד האנשים והנשים והמבינים ואזני כל העם אל ספר התורה	
נחמיה	נחמיה ח	ד	ויעמד עזרא הספר על מגדל עץ אשר עשו לדבר ויעמד אצלו מתתיה ושמע ועניה ואוריה וחלקיה ומעשיה על ימינו ומשמאלו פדיה ומישאל ומלכיה וחשם וחשבדנה זכריה משלם	
נחמיה	נחמיה ח	ה	ויפתח עזרא הספר לעיני כל העם כי מעל כל העם היה וכפתחו עמדו כל העם	
נחמיה	נחמיה ח	ו	ויברך עזרא את יהוה האלהים הגדול ויענו כל העם אמן אמן במעל ידיהם ויקדו וישתחו ליהוה אפים ארצה	
נחמיה	נחמיה ח	ז	וישוע ובני ושרביה ימין עקוב שבתי הודיה מעשיה קליטא עזריה יוזבד חנן פלאיה והלוים מבינים את העם לתורה והעם על עמדם	
נחמיה	נחמיה ח	ח	ויקראו בספר בתורת האלהים מפרש ושום שכל ויבינו במקרא	
נחמיה	נחמיה ח	ט	ויאמר נחמיה הוא התרשתא ועזרא הכהן הספר והלוים המבינים את העם לכל העם היום קדש הוא ליהוה אלהיכם אל תתאבלו ואל תבכו כי בוכים כל העם כשמעם את דברי התורה	
נחמיה	נחמיה ח	י	ויאמר להם לכו אכלו משמנים ושתו ממתקים ושלחו מנות לאין נכון לו כי קדוש היום לאדנינו ואל תעצבו כי חדות יהוה היא מעזכם	
נחמיה	נחמיה ח	יא	והלוים מחשים לכל העם לאמר הסו כי היום קדש ואל תעצבו	
נחמיה	נחמיה ח	יב	וילכו כל העם לאכל ולשתות ולשלח מנות ולעשות שמחה גדולה כי הבינו בדברים אשר הודיעו להם	
נחמיה	נחמיה ח	יג	וביום השני נאספו ראשי האבות לכל העם הכהנים והלוים אל עזרא הספר ולהשכיל אל דברי התורה	
נחמיה	נחמיה ח	יד	וימצאו כתוב בתורה אשר צוה יהוה ביד משה אשר ישבו בני ישראל בסכות בחג בחדש השביעי	
נחמיה	נחמיה ח	טו	ואשר ישמיעו ויעבירו קול בכל עריהם ובירושלם לאמר צאו ההר והביאו עלי זית ועלי עץ שמן ועלי הדס ועלי תמרים ועלי עץ עבת לעשת סכת ככתוב	
נחמיה	נחמיה ח	טז	ויצאו העם ויביאו ויעשו להם סכות איש על גגו ובחצרתיהם ובחצרות בית האלהים וברחוב שער המים וברחוב שער אפרים	
נחמיה	נחמיה ח	יז	ויעשו כל הקהל השבים מן השבי סכות וישבו בסכות כי לא עשו מימי ישוע בן נון כן בני ישראל עד היום ההוא ותהי שמחה גדולה מאד	
נחמיה	נחמיה ח	יח	ויקרא בספר תורת האלהים יום ביום מן היום הראשון עד היום האחרון ויעשו חג שבעת ימים וביום השמיני עצרת כמשפט	
נחמיה	נחמיה ט	א	וביום עשרים וארבעה לחדש הזה נאספו בני ישראל בצום ובשקים ואדמה עליהם	
נחמיה	נחמיה ט	ב	ויבדלו זרע ישראל מכל בני נכר ויעמדו ויתודו על חטאתיהם ועונות אבתיהם	
נחמיה	נחמיה ט	ג	ויקומו על עמדם ויקראו בספר תורת יהוה אלהיהם רבעית היום ורבעית מתודים ומשתחוים ליהוה אלהיהם	
נחמיה	נחמיה ט	ד	ויקם על מעלה הלוים ישוע ובני קדמיאל שבניה בני שרביה בני כנני ויזעקו בקול גדול אל יהוה אלהיהם	
נחמיה	נחמיה ט	ה	ויאמרו הלוים ישוע וקדמיאל בני חשבניה שרביה הודיה שבניה פתחיה קומו ברכו את יהוה אלהיכם מן העולם עד העולם ויברכו שם כבודך ומרומם על כל ברכה ותהלה	
נחמיה	נחמיה ט	ו	אתה הוא יהוה לבדך את עשית את השמים שמי השמים וכל צבאם הארץ וכל אשר עליה הימים וכל אשר בהם ואתה מחיה את כלם וצבא השמים לך משתחוים	
נחמיה	נחמיה ט	ז	אתה הוא יהוה האלהים אשר בחרת באברם והוצאתו מאור כשדים ושמת שמו אברהם	
נחמיה	נחמיה ט	ח	ומצאת את לבבו נאמן לפניך וכרות עמו הברית לתת את ארץ הכנעני החתי האמרי והפרזי והיבוסי והגרגשי לתת לזרעו ותקם את דבריך כי צדיק אתה	
נחמיה	נחמיה ט	ט	ותרא את עני אבתינו במצרים ואת זעקתם שמעת על ים סוף	
נחמיה	נחמיה ט	י	ותתן אתת ומפתים בפרעה ובכל עבדיו ובכל עם ארצו כי ידעת כי הזידו עליהם ותעש לך שם כהיום הזה	
נחמיה	נחמיה ט	יא	והים בקעת לפניהם ויעברו בתוך הים ביבשה ואת רדפיהם השלכת במצולת כמו אבן במים עזים	
נחמיה	נחמיה ט	יב	ובעמוד ענן הנחיתם יומם ובעמוד אש לילה להאיר להם את הדרך אשר ילכו בה	
נחמיה	נחמיה ט	יג	ועל הר סיני ירדת ודבר עמהם משמים ותתן להם משפטים ישרים ותורות אמת חקים ומצות טובים	
נחמיה	נחמיה ט	יד	ואת שבת קדשך הודעת להם ומצוות וחקים ותורה צוית להם ביד משה עבדך	
נחמיה	נחמיה ט	טו	ולחם משמים נתתה להם לרעבם ומים מסלע הוצאת להם לצמאם ותאמר להם לבוא לרשת את הארץ אשר נשאת את ידך לתת להם	
נחמיה	נחמיה ט	טז	והם ואבתינו הזידו ויקשו את ערפם ולא שמעו אל מצותיך	
נחמיה	נחמיה ט	יז	וימאנו לשמע ולא זכרו נפלאתיך אשר עשית עמהם ויקשו את ערפם ויתנו ראש לשוב לעבדתם במרים ואתה אלוה סליחות חנון ורחום ארך אפים ורב וחסד ולא עזבתם	
נחמיה	נחמיה ט	יח	אף כי עשו להם עגל מסכה ויאמרו זה אלהיך אשר העלך ממצרים ויעשו נאצות גדלות	
נחמיה	נחמיה ט	יט	ואתה ברחמיך הרבים לא עזבתם במדבר את עמוד הענן לא סר מעליהם ביומם להנחתם בהדרך ואת עמוד האש בלילה להאיר להם ואת הדרך אשר ילכו בה	
נחמיה	נחמיה ט	כ	ורוחך הטובה נתת להשכילם ומנך לא מנעת מפיהם ומים נתתה להם לצמאם	
נחמיה	נחמיה ט	כא	וארבעים שנה כלכלתם במדבר לא חסרו שלמתיהם לא בלו ורגליהם לא בצקו	
נחמיה	נחמיה ט	כב	ותתן להם ממלכות ועממים ותחלקם לפאה ויירשו את ארץ סיחון ואת ארץ מלך חשבון ואת ארץ עוג מלך הבשן	
נחמיה	נחמיה ט	כג	ובניהם הרבית כככבי השמים ותביאם אל הארץ אשר אמרת לאבתיהם לבוא לרשת	
נחמיה	נחמיה ט	כד	ויבאו הבנים ויירשו את הארץ ותכנע לפניהם את ישבי הארץ הכנענים ותתנם בידם ואת מלכיהם ואת עממי הארץ לעשות בהם כרצונם	
נחמיה	נחמיה ט	כה	וילכדו ערים בצרות ואדמה שמנה ויירשו בתים מלאים כל טוב ברות חצובים כרמים וזיתים ועץ מאכל לרב ויאכלו וישבעו וישמינו ויתעדנו בטובך הגדול	
נחמיה	נחמיה ט	כו	וימרו וימרדו בך וישלכו את תורתך אחרי גום ואת נביאיך הרגו אשר העידו בם להשיבם אליך ויעשו נאצות גדולת	
נחמיה	נחמיה ט	כז	ותתנם ביד צריהם ויצרו להם ובעת צרתם יצעקו אליך ואתה משמים תשמע וכרחמיך הרבים תתן להם מושיעים ויושיעום מיד צריהם	
נחמיה	נחמיה ט	כח	וכנוח להם ישובו לעשות רע לפניך ותעזבם ביד איביהם וירדו בהם וישובו ויזעקוך ואתה משמים תשמע ותצילם כרחמיך רבות עתים	
נחמיה	נחמיה ט	כט	ותעד בהם להשיבם אל תורתך והמה הזידו ולא שמעו למצותיך ובמשפטיך חטאו בם אשר יעשה אדם וחיה בהם ויתנו כתף סוררת וערפם הקשו ולא שמעו	
נחמיה	נחמיה ט	ל	ותמשך עליהם שנים רבות ותעד בם ברוחך ביד נביאיך ולא האזינו ותתנם ביד עמי הארצת	
נחמיה	נחמיה ט	לא	וברחמיך הרבים לא עשיתם כלה ולא עזבתם כי אל חנון ורחום אתה	
נחמיה	נחמיה ט	לב	ועתה אלהינו האל הגדול הגבור והנורא שומר הברית והחסד אל ימעט לפניך את כל התלאה אשר מצאתנו למלכינו לשרינו ולכהנינו ולנביאנו ולאבתינו ולכל עמך מימי מלכי אשור עד היום הזה	
נחמיה	נחמיה ט	לג	ואתה צדיק על כל הבא עלינו כי אמת עשית ואנחנו הרשענו	
נחמיה	נחמיה ט	לד	ואת מלכינו שרינו כהנינו ואבתינו לא עשו תורתך ולא הקשיבו אל מצותיך ולעדותיך אשר העידת בהם	
נחמיה	נחמיה ט	לה	והם במלכותם ובטובך הרב אשר נתת להם ובארץ הרחבה והשמנה אשר נתת לפניהם לא עבדוך ולא שבו ממעלליהם הרעים	
נחמיה	נחמיה ט	לו	הנה אנחנו היום עבדים והארץ אשר נתתה לאבתינו לאכל את פריה ואת טובה הנה אנחנו עבדים עליה	
נחמיה	נחמיה ט	לז	ותבואתה מרבה למלכים אשר נתתה עלינו בחטאותינו ועל גויתינו משלים ובבהמתנו כרצונם ובצרה גדולה אנחנו	
נחמיה	נחמיה י	א	ובכל זאת אנחנו כרתים אמנה וכתבים ועל החתום שרינו לוינו כהנינו	
נחמיה	נחמיה י	ב	ועל החתומים נחמיה התרשתא בן חכליה וצדקיה	
נחמיה	נחמיה י	ג	שריה עזריה ירמיה	
נחמיה	נחמיה י	ד	פשחור אמריה מלכיה	
נחמיה	נחמיה י	ה	חטוש שבניה מלוך	
נחמיה	נחמיה י	ו	חרם מרמות עבדיה	
נחמיה	נחמיה י	ז	דניאל גנתון ברוך	
נחמיה	נחמיה י	ח	משלם אביה מימן	
נחמיה	נחמיה י	ט	מעזיה בלגי שמעיה אלה הכהנים	
נחמיה	נחמיה י	י	והלוים וישוע בן אזניה בנוי מבני חנדד קדמיאל	
נחמיה	נחמיה י	יא	ואחיהם שבניה הודיה קליטא פלאיה חנן	
נחמיה	נחמיה י	יב	מיכא רחוב חשביה	
נחמיה	נחמיה י	יג	זכור שרביה שבניה	
נחמיה	נחמיה י	יד	הודיה בני בנינו	
נחמיה	נחמיה י	טו	ראשי העם פרעש פחת מואב עילם זתוא בני	
נחמיה	נחמיה י	טז	בני עזגד בבי	
נחמיה	נחמיה י	יז	אדניה בגוי עדין	
נחמיה	נחמיה י	יח	אטר חזקיה עזור	
נחמיה	נחמיה י	יט	הודיה חשם בצי	
נחמיה	נחמיה י	כ	חריף ענתות נובי	
נחמיה	נחמיה י	כא	מגפיעש משלם חזיר	
נחמיה	נחמיה י	כב	משיזבאל צדוק ידוע	
נחמיה	נחמיה י	כג	פלטיה חנן עניה	
נחמיה	נחמיה י	כד	הושע חנניה חשוב	
נחמיה	נחמיה י	כה	הלוחש פלחא שובק	
נחמיה	נחמיה י	כו	רחום חשבנה מעשיה	
נחמיה	נחמיה י	כז	ואחיה חנן ענן	
נחמיה	נחמיה י	כח	מלוך חרם בענה	
נחמיה	נחמיה י	כט	ושאר העם הכהנים הלוים השוערים המשררים הנתינים וכל הנבדל מעמי הארצות אל תורת האלהים נשיהם בניהם ובנתיהם כל יודע מבין	
נחמיה	נחמיה י	ל	מחזיקים על אחיהם אדיריהם ובאים באלה ובשבועה ללכת בתורת האלהים אשר נתנה ביד משה עבד האלהים ולשמור ולעשות את כל מצות יהוה אדנינו ומשפטיו וחקיו	
נחמיה	נחמיה י	לא	ואשר לא נתן בנתינו לעמי הארץ ואת בנתיהם לא נקח לבנינו	
נחמיה	נחמיה י	לב	ועמי הארץ המביאים את המקחות וכל שבר ביום השבת למכור לא נקח מהם בשבת וביום קדש ונטש את השנה השביעית ומשא כל יד	
נחמיה	נחמיה י	לג	והעמדנו עלינו מצות לתת עלינו שלשית השקל בשנה לעבדת בית אלהינו	
נחמיה	נחמיה י	לד	ללחם המערכת ומנחת התמיד ולעולת התמיד השבתות החדשים למועדים ולקדשים ולחטאות לכפר על ישראל וכל מלאכת בית אלהינו	
נחמיה	נחמיה י	לה	והגורלות הפלנו על קרבן העצים הכהנים הלוים והעם להביא לבית אלהינו לבית אבתינו לעתים מזמנים שנה בשנה לבער על מזבח יהוה אלהינו ככתוב בתורה	
נחמיה	נחמיה י	לו	ולהביא את בכורי אדמתנו ובכורי כל פרי כל עץ שנה בשנה לבית יהוה	
נחמיה	נחמיה י	לז	ואת בכרות בנינו ובהמתינו ככתוב בתורה ואת בכורי בקרינו וצאנינו להביא לבית אלהינו לכהנים המשרתים בבית אלהינו	
נחמיה	נחמיה י	לח	ואת ראשית עריסתינו ותרומתינו ופרי כל עץ תירוש ויצהר נביא לכהנים אל לשכות בית אלהינו ומעשר אדמתנו ללוים והם הלוים המעשרים בכל ערי עבדתנו	
נחמיה	נחמיה י	לט	והיה הכהן בן אהרן עם הלוים בעשר הלוים והלוים יעלו את מעשר המעשר לבית אלהינו אל הלשכות לבית האוצר	
נחמיה	נחמיה י	מ	כי אל הלשכות יביאו בני ישראל ובני הלוי את תרומת הדגן התירוש והיצהר ושם כלי המקדש והכהנים המשרתים והשוערים והמשררים ולא נעזב את בית אלהינו	
נחמיה	נחמיה יא	א	וישבו שרי העם בירושלם ושאר העם הפילו גורלות להביא אחד מן העשרה לשבת בירושלם עיר הקדש ותשע הידות בערים	
נחמיה	נחמיה יא	ב	ויברכו העם לכל האנשים המתנדבים לשבת בירושלם	
נחמיה	נחמיה יא	ג	ואלה ראשי המדינה אשר ישבו בירושלם ובערי יהודה ישבו איש באחזתו בעריהם ישראל הכהנים והלוים והנתינים ובני עבדי שלמה	
נחמיה	נחמיה יא	ד	ובירושלם ישבו מבני יהודה ומבני בנימן מבני יהודה עתיה בן עזיה בן זכריה בן אמריה בן שפטיה בן מהללאל מבני פרץ	
נחמיה	נחמיה יא	ה	ומעשיה בן ברוך בן כל חזה בן חזיה בן עדיה בן יויריב בן זכריה בן השלני	
נחמיה	נחמיה יא	ו	כל בני פרץ הישבים בירושלם ארבע מאות ששים ושמנה אנשי חיל	
נחמיה	נחמיה יא	ז	ואלה בני בנימן סלא בן משלם בן יועד בן פדיה בן קוליה בן מעשיה בן איתיאל בן ישעיה	
נחמיה	נחמיה יא	ח	ואחריו גבי סלי תשע מאות עשרים ושמנה	
נחמיה	נחמיה יא	ט	ויואל בן זכרי פקיד עליהם ויהודה בן הסנואה על העיר משנה	
נחמיה	נחמיה יא	י	מן הכהנים ידעיה בן יויריב יכין	
נחמיה	נחמיה יא	יא	שריה בן חלקיה בן משלם בן צדוק בן מריות בן אחיטוב נגד בית האלהים	
נחמיה	נחמיה יא	יב	ואחיהם עשי המלאכה לבית שמנה מאות עשרים ושנים ועדיה בן ירחם בן פלליה בן אמצי בן זכריה בן פשחור בן מלכיה	
נחמיה	נחמיה יא	יג	ואחיו ראשים לאבות מאתים ארבעים ושנים ועמשסי בן עזראל בן אחזי בן משלמות בן אמר	
נחמיה	נחמיה יא	יד	ואחיהם גבורי חיל מאה עשרים ושמנה ופקיד עליהם זבדיאל בן הגדולים	
נחמיה	נחמיה יא	טו	ומן הלוים שמעיה בן חשוב בן עזריקם בן חשביה בן בוני	
נחמיה	נחמיה יא	טז	ושבתי ויוזבד על המלאכה החיצנה לבית האלהים מראשי הלוים	
נחמיה	נחמיה יא	יז	ומתניה בן מיכה בן זבדי בן אסף ראש התחלה יהודה לתפלה ובקבקיה משנה מאחיו ועבדא בן שמוע בן גלל בן ידיתון	
נחמיה	נחמיה יא	יח	כל הלוים בעיר הקדש מאתים שמנים וארבעה	
נחמיה	נחמיה יא	יט	והשוערים עקוב טלמון ואחיהם השמרים בשערים מאה שבעים ושנים	
נחמיה	נחמיה יא	כ	ושאר ישראל הכהנים הלוים בכל ערי יהודה איש בנחלתו	
נחמיה	נחמיה יא	כא	והנתינים ישבים בעפל וציחא וגשפא על הנתינים	
נחמיה	נחמיה יא	כב	ופקיד הלוים בירושלם עזי בן בני בן חשביה בן מתניה בן מיכא מבני אסף המשררים לנגד מלאכת בית האלהים	
נחמיה	נחמיה יא	כג	כי מצות המלך עליהם ואמנה על המשררים דבר יום ביומו	
נחמיה	נחמיה יא	כד	ופתחיה בן משיזבאל מבני זרח בן יהודה ליד המלך לכל דבר לעם	
נחמיה	נחמיה יא	כה	ואל החצרים בשדתם מבני יהודה ישבו בקרית הארבע ובנתיה ובדיבן ובנתיה וביקבצאל וחצריה	
נחמיה	נחמיה יא	כו	ובישוע ובמולדה ובבית פלט	
נחמיה	נחמיה יא	כז	ובחצר שועל ובבאר שבע ובנתיה	
נחמיה	נחמיה יא	כח	ובצקלג ובמכנה ובבנתיה	
נחמיה	נחמיה יא	כט	ובעין רמון ובצרעה ובירמות	
נחמיה	נחמיה יא	ל	זנח עדלם וחצריהם לכיש ושדתיה עזקה ובנתיה ויחנו מבאר שבע עד גיא הנם	
נחמיה	נחמיה יא	לא	ובני בנימן מגבע מכמש ועיה ובית אל ובנתיה	
נחמיה	נחמיה יא	לב	ענתות נב ענניה	
נחמיה	נחמיה יא	לג	חצור רמה גתים	
נחמיה	נחמיה יא	לד	חדיד צבעים נבלט	
נחמיה	נחמיה יא	לה	לד ואונו גי החרשים	
נחמיה	נחמיה יא	לו	ומן הלוים מחלקות יהודה לבנימין	
נחמיה	נחמיה יב	א	ואלה הכהנים והלוים אשר עלו עם זרבבל בן שאלתיאל וישוע שריה ירמיה עזרא	
נחמיה	נחמיה יב	ב	אמריה מלוך חטוש	
נחמיה	נחמיה יב	ג	שכניה רחם מרמת	
נחמיה	נחמיה יב	ד	עדוא גנתוי אביה	
נחמיה	נחמיה יב	ה	מימין מעדיה בלגה	
נחמיה	נחמיה יב	ו	שמעיה ויויריב ידעיה	
נחמיה	נחמיה יב	ז	סלו עמוק חלקיה ידעיה אלה ראשי הכהנים ואחיהם בימי ישוע	
נחמיה	נחמיה יב	ח	והלוים ישוע בנוי קדמיאל שרביה יהודה מתניה על הידות הוא ואחיו	
נחמיה	נחמיה יב	ט	ובקבקיה וענו אחיהם לנגדם למשמרות	
נחמיה	נחמיה יב	י	וישוע הוליד את יויקים ויויקים הוליד את אלישיב ואלישיב את יוידע	
נחמיה	נחמיה יב	יא	ויוידע הוליד את יונתן ויונתן הוליד את ידוע	
נחמיה	נחמיה יב	יב	ובימי יויקים היו כהנים ראשי האבות לשריה מריה לירמיה חנניה	
נחמיה	נחמיה יב	יג	לעזרא משלם לאמריה יהוחנן	
נחמיה	נחמיה יב	יד	למלוכי יונתן לשבניה יוסף	
נחמיה	נחמיה יב	טו	לחרם עדנא למריות חלקי	
נחמיה	נחמיה יב	טז	לעדיא זכריה לגנתון משלם	
נחמיה	נחמיה יב	יז	לאביה זכרי למנימין למועדיה פלטי	
נחמיה	נחמיה יב	יח	לבלגה שמוע לשמעיה יהונתן	
נחמיה	נחמיה יב	יט	וליויריב מתני לידעיה עזי	
נחמיה	נחמיה יב	כ	לסלי קלי לעמוק עבר	
נחמיה	נחמיה יב	כא	לחלקיה חשביה לידעיה נתנאל	
נחמיה	נחמיה יב	כב	הלוים בימי אלישיב יוידע ויוחנן וידוע כתובים ראשי אבות והכהנים על מלכות דריוש הפרסי	
נחמיה	נחמיה יב	כג	בני לוי ראשי האבות כתובים על ספר דברי הימים ועד ימי יוחנן בן אלישיב	
נחמיה	נחמיה יב	כד	וראשי הלוים חשביה שרביה וישוע בן קדמיאל ואחיהם לנגדם להלל להודות במצות דויד איש האלהים משמר לעמת משמר	
נחמיה	נחמיה יב	כה	מתניה ובקבקיה עבדיה משלם טלמון עקוב שמרים שוערים משמר באספי השערים	
נחמיה	נחמיה יב	כו	אלה בימי יויקים בן ישוע בן יוצדק ובימי נחמיה הפחה ועזרא הכהן הסופר	
נחמיה	נחמיה יב	כז	ובחנכת חומת ירושלם בקשו את הלוים מכל מקומתם להביאם לירושלם לעשת חנכה ושמחה ובתודות ובשיר מצלתים נבלים ובכנרות	
נחמיה	נחמיה יב	כח	ויאספו בני המשררים ומן הככר סביבות ירושלם ומן חצרי נטפתי	
נחמיה	נחמיה יב	כט	ומבית הגלגל ומשדות גבע ועזמות כי חצרים בנו להם המשררים סביבות ירושלם	
נחמיה	נחמיה יב	ל	ויטהרו הכהנים והלוים ויטהרו את העם ואת השערים ואת החומה	
נחמיה	נחמיה יב	לא	ואעלה את שרי יהודה מעל לחומה ואעמידה שתי תודת גדולת ותהלכת לימין מעל לחומה לשער האשפת	
נחמיה	נחמיה יב	לב	וילך אחריהם הושעיה וחצי שרי יהודה	
נחמיה	נחמיה יב	לג	ועזריה עזרא ומשלם	
נחמיה	נחמיה יב	לד	יהודה ובנימן ושמעיה וירמיה	
נחמיה	נחמיה יב	לה	ומבני הכהנים בחצצרות זכריה בן יונתן בן שמעיה בן מתניה בן מיכיה בן זכור בן אסף	
נחמיה	נחמיה יב	לו	ואחיו שמעיה ועזראל מללי גללי מעי נתנאל ויהודה חנני בכלי שיר דויד איש האלהים ועזרא הסופר לפניהם	
נחמיה	נחמיה יב	לז	ועל שער העין ונגדם עלו על מעלות עיר דויד במעלה לחומה מעל לבית דויד ועד שער המים מזרח	
נחמיה	נחמיה יב	לח	והתודה השנית ההולכת למואל ואני אחריה וחצי העם מעל להחומה מעל למגדל התנורים ועד החומה הרחבה	
נחמיה	נחמיה יב	לט	ומעל לשער אפרים ועל שער הישנה ועל שער הדגים ומגדל חננאל ומגדל המאה ועד שער הצאן ועמדו בשער המטרה	
נחמיה	נחמיה יב	מ	ותעמדנה שתי התודת בבית האלהים ואני וחצי הסגנים עמי	
נחמיה	נחמיה יב	מא	והכהנים אליקים מעשיה מנימין מיכיה אליועיני זכריה חנניה בחצצרות	
נחמיה	נחמיה יב	מב	ומעשיה ושמעיה ואלעזר ועזי ויהוחנן ומלכיה ועילם ועזר וישמיעו המשררים ויזרחיה הפקיד	
נחמיה	נחמיה יב	מג	ויזבחו ביום ההוא זבחים גדולים וישמחו כי האלהים שמחם שמחה גדולה וגם הנשים והילדים שמחו ותשמע שמחת ירושלם מרחוק	
נחמיה	נחמיה יב	מד	ויפקדו ביום ההוא אנשים על הנשכות לאוצרות לתרומות לראשית ולמעשרות לכנוס בהם לשדי הערים מנאות התורה לכהנים וללוים כי שמחת יהודה על הכהנים ועל הלוים העמדים	
נחמיה	נחמיה יב	מה	וישמרו משמרת אלהיהם ומשמרת הטהרה והמשררים והשערים כמצות דויד שלמה בנו	
נחמיה	נחמיה יב	מו	כי בימי דויד ואסף מקדם ראש המשררים ושיר תהלה והדות לאלהים	
נחמיה	נחמיה יב	מז	וכל ישראל בימי זרבבל ובימי נחמיה נתנים מניות המשררים והשערים דבר יום ביומו ומקדשים ללוים והלוים מקדשים לבני אהרן	
נחמיה	נחמיה יג	א	ביום ההוא נקרא בספר משה באזני העם ונמצא כתוב בו אשר לא יבוא עמני ומאבי בקהל האלהים עד עולם	
נחמיה	נחמיה יג	ב	כי לא קדמו את בני ישראל בלחם ובמים וישכר עליו את בלעם לקללו ויהפך אלהינו הקללה לברכה	
נחמיה	נחמיה יג	ג	ויהי כשמעם את התורה ויבדילו כל ערב מישראל	
נחמיה	נחמיה יג	ד	ולפני מזה אלישיב הכהן נתון בלשכת בית אלהינו קרוב לטוביה	
נחמיה	נחמיה יג	ה	ויעש לו לשכה גדולה ושם היו לפנים נתנים את המנחה הלבונה והכלים ומעשר הדגן התירוש והיצהר מצות הלוים והמשררים והשערים ותרומת הכהנים	
נחמיה	נחמיה יג	ו	ובכל זה לא הייתי בירושלם כי בשנת שלשים ושתים לארתחשסתא מלך בבל באתי אל המלך ולקץ ימים נשאלתי מן המלך	
נחמיה	נחמיה יג	ז	ואבוא לירושלם ואבינה ברעה אשר עשה אלישיב לטוביה לעשות לו נשכה בחצרי בית האלהים	
נחמיה	נחמיה יג	ח	וירע לי מאד ואשליכה את כל כלי בית טוביה החוץ מן הלשכה	
נחמיה	נחמיה יג	ט	ואמרה ויטהרו הלשכות ואשיבה שם כלי בית האלהים את המנחה והלבונה	
נחמיה	נחמיה יג	י	ואדעה כי מניות הלוים לא נתנה ויברחו איש לשדהו הלוים והמשררים עשי המלאכה	
נחמיה	נחמיה יג	יא	ואריבה את הסגנים ואמרה מדוע נעזב בית האלהים ואקבצם ואעמדם על עמדם	
נחמיה	נחמיה יג	יב	וכל יהודה הביאו מעשר הדגן והתירוש והיצהר לאוצרות	
נחמיה	נחמיה יג	יג	ואוצרה על אוצרות שלמיה הכהן וצדוק הסופר ופדיה מן הלוים ועל ידם חנן בן זכור בן מתניה כי נאמנים נחשבו ועליהם לחלק לאחיהם	
נחמיה	נחמיה יג	יד	זכרה לי אלהי על זאת ואל תמח חסדי אשר עשיתי בבית אלהי ובמשמריו	
נחמיה	נחמיה יג	טו	בימים ההמה ראיתי ביהודה דרכים גתות בשבת ומביאים הערמות ועמסים על החמרים ואף יין ענבים ותאנים וכל משא ומביאים ירושלם ביום השבת ואעיד ביום מכרם ציד	
נחמיה	נחמיה יג	טז	והצרים ישבו בה מביאים דאג וכל מכר ומכרים בשבת לבני יהודה ובירושלם	
נחמיה	נחמיה יג	יז	ואריבה את חרי יהודה ואמרה להם מה הדבר הרע הזה אשר אתם עשים ומחללים את יום השבת	
נחמיה	נחמיה יג	יח	הלוא כה עשו אבתיכם ויבא אלהינו עלינו את כל הרעה הזאת ועל העיר הזאת ואתם מוסיפים חרון על ישראל לחלל את השבת	
נחמיה	נחמיה יג	יט	ויהי כאשר צללו שערי ירושלם לפני השבת ואמרה ויסגרו הדלתות ואמרה אשר לא יפתחום עד אחר השבת ומנערי העמדתי על השערים לא יבוא משא ביום השבת	
נחמיה	נחמיה יג	כ	וילינו הרכלים ומכרי כל ממכר מחוץ לירושלם פעם ושתים	
נחמיה	נחמיה יג	כא	ואעידה בהם ואמרה אליהם מדוע אתם לנים נגד החומה אם תשנו
נחמיה	נחמיה יג	כב	ואמרה ללוים אשר יהיו מטהרים ובאים שמרים השערים לקדש את יום השבת גם זאת זכרה לי אלהי וחוסה עלי כרב חסדך
נחמיה	נחמיה יג	כג	גם בימים ההם ראיתי את היהודים השיבו נשים אשדודיות עמוניות מואביות
נחמיה	נחמיה יג	כד	ובניהם חצי מדבר אשדודית ואינם מכירים לדבר יהודית וכלשון עם ועם
נחמיה	נחמיה יג	כה	ואריב עמם ואקללם ואכה מהם אנשים ואמרטם ואשביעם באלהים אם תתנו בנתיכם לבניהם ואם תשאו מבנתיהם לבניכם ולכם
נחמיה	נחמיה יג	כו	הלוא על אלה חטא שלמה מלך ישראל ובגוים הרבים לא היה מלך כמהו ואהוב לאלהיו היה ויתנהו אלהים מלך על כל ישראל גם אותו החטיאו הנשים הנכריות
נחמיה	נחמיה יג	כז	ולכם הנשמע לעשת את כל הרעה הגדולה הזאת למעל באלהינו להשיב נשים נכריות
נחמיה	נחמיה יג	כח	ומבני יוידע בן אלישיב הכהן הגדול חתן לסנבלט החרני ואבריחהו מעלי
נחמיה	נחמיה יג	כט	זכרה להם אלהי על גאלי הכהנה וברית הכהנה והלוים
נחמיה	נחמיה יג	ל	וטהרתים מכל נכר ואעמידה משמרות לכהנים וללוים איש במלאכתו
נחמיה	נחמיה יג	לא	ולקרבן העצים בעתים מזמנות ולבכורים זכרה לי אלהי לטובה